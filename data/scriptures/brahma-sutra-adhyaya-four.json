{
    "metadata": {
        "scripture_name": "Brahma Sūtras (Adhyāya 4)",
        "slug": "brahma-sutra-adhyaya-four",
        "author": "Śrī Rāmānujācārya",
        "year_of_composition": "11th Century CE",
        "category": "Vedānta",
        "description": "Brahma Sūtras with Śrībhāṣya, Vedāntadīpa, and Vedāntasāra commentaries by Śrī Rāmānujācārya.",
        "language": "Sanskrit",
        "total_chapters": 4,
        "total_verses": 33
    },
    "content": {
        "title": "Brahma Sūtras (Adhyāya 4)",
        "sections": [
            {
                "title": "Pāda 1",
                "number": 1,
                "verses": [
                    {
                        "verse_number": 1,
                        "original_text": "Adhikaraṇa 4.1.1 आवृत्त्यधिकरणम्\nआवृत्तिरसकृदुपदेशात् ॥4.1.1॥\nलिङ्गाच्च ॥4.1.2॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.1 आवृत्त्यधिकरणम्\nतृतीयेऽध्याये साधनैः सह विद्या चिन्तिता अथेदानीं विद्यास्वरूपविशोधनपूर्वकं विद्याफलं चिन्त्यते। तत्र \"ब्रह्मविदापनोति परम्\" \"तमेवं विदित्वाऽतिमृत्युमेति\" \"ब्रह्म वेद ब्रह्मैव भवति\" \"यदा पश्यः पश्यते रुक्मवर्णम्\" इत्यादिवेदान्तवाक्येषु ब्रह्मप्राप्तिसाधनतया विहितं वेदनं किं सकृत्कृतमेव शास्त्रार्थः? उत असकृदावृत्तमिति संशयः। किं युक्त्तम्? सकृत्कृतमिति \"ब्रह्म वेद ब्रह्मैव भवति\" इति वेदनमात्रस्यैव विधानादसकृदावृत्तौ प्रमाणाभावात्। न चावधातादिवेदनस्य ब्रह्मापरोक्ष्यं प्रति दृष्टोपायत्वात् यावत्कार्यमावृत्तिरिति शक्यं वक्त्तुम्, वेदनस्य दृष्टोपायत्वाभावात्। ज्योतिष्टोमादिकर्माणि वेदान्तविहितं च वेदनं परमपरुषाराधनरूपम्, आराधिताच्च परमपुरुषाद् धर्मार्थकामोक्षाख्यपुरुषार्थावाप्तिरिति हि \"फलमत उपपत्तेः\" इत्यत्र प्रतिपादितम्। अतो ज्यातिष्योमादिवद्यथाशब्दं सकृत्कृतमेव शास्त्रार्थः - इति प्राप्ते प्रचक्ष्महे- आवृत्तिरसकृदिति। असकृदावृत्तमेव वेदनं शास्त्रार्थः, कुतः? उपदेशात्- ध्यानोपासनपर्यायेण वेदनोपदेशात्, तत्पर्य्यायत्वं च विद्युपास्तिध्यायतीनामेकस्मिन् विषये वेदनोपदेशपरवाक्येषु प्रयोगादवगम्यते। तथा हि \"माने ब्रह्मेत्युपासीत\" इत्युपासिनोपक्रान्तोऽर्थः \"भाति ना तपति च कीर्त्या यशसा ब्रह्मवर्चसेन य एवं वेद\" इति विदिनोपसंह्रियते, तथा \"यस्तद्वेद यत्स वेद स मयैतदुक्त्तः\" इत्युपक्रमेविदिनोक्त्तं रैक्कस्य ज्ञानम् \"अनु म एताम्भगवोदेवतां शाधि यां देवतामुपास्से\" इत्युपासिनोपसंह्रियते; तथा \"ब्रह्मविदाप्नोति परम्\" सत्यादिवाक्यसमानार्थेषु वाक्येषु \"आत्मा वा अरे द्रष्टव्यः श्रोतव्यो मन्तव्यो निदिध्यासितव्यः\" इत्यादिषु ध्यायतिना वेदनमभिधीयते। ध्यानं च चिन्तनम्; तच्च स्मृतिसन्ततिरूपम्: न स्मृतिमात्रम्; उपा स्तिरिप तदेकार्थः, एकाग्रचित्तवृत्तिनैरर्न्त्ये प्रयोगदर्शनात्; तदुभयैकार्थ्यादसकृदावृत्तसन्ततस्मृतिरिह \"ब्रह्म वेद ब्रह्मैव भवति\" \"ज्ञात्वा देवं मुच्यते सर्वपाशैः\" इत्यादिषु वेदनादिशब्दैरभिधीयत इति निश्चीयते।। 1।।\nलिङ्गं- स्मृतिः। स्मृतेश्चायमर्थोऽवगम्यते। समर्थ्यते हि मोक्षसाधनभूतं वेदनं स्मृतिसन्ततिरूपम्। \"तद्रूपप्रत्यये चैका सन्ततिश्चान्यनिस्स्पृहा। तध्द्यानं प्रथमैः षड्भिरङ्गैर्निष्पाद्यते तथा\" इति। तस्मादसकृदावृत्तमेव वेदनं शास्त्रार्थः।।\n।। आवृत्त्यधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.1 आवृत्त्यधिकरणम्\nब्रह्मविदाप्नोति परम्। तमेवं विद्वानमृत इह भवतीत्यादिवेदान्तविहितं वेदनं किं सकृत्कृतमेव शास्त्रार्थः, उतासकृदावृत्तमिति संशयः। सकृत्कृतमेवेति पूर्वःपक्षः, स यो ह वै परमं ब्रह्म वेद ब्रह्मैव भवतीत्यादौ वेदनस्यैव मुक्त्युपायत्वप्रतिपादनात् सकृत्कृतेऽपि वेदने शास्त्रार्थनिर्वृत्तेः, तस्यासकृदावृत्तौ प्रमाणाभावात्। राद्धान्तस्तु - यस्तद्वेद यत्स वेद स मयैतदुक्त इत्युपक्रम्य अनु म एतां भगवो देवतां शाधि यां देवतामुपास्स इत्येकस्मिन्वाक्ये विद्युपास्योर्व्यतिकरेण प्रयोगदर्शनात्, समानार्थेषु ब्रह्मविदाप्नोति परम्, आत्मा वा अरे द्रष्टव्यश्श्रोतव्यो मन्तव्यो निदिध्यासितव्य इत्यादिषु ध्यानविद्योर्व्यतिकरदर्शनाच्च ध्यानोपासनादिशब्दवाच्यमसकृदावृत्तं स्मृतिसन्तानरूपं वेदनमेव शास्त्रार्थ इति निश्चीयते। सूत्रार्थस्तु - आवृत्तिरसकृत् - ब्रह्मप्राप्तिसाधनं वेदनमसकृदावृत्तमेव शास्त्रार्थः। वेदनं ध्यानशब्दवाच्यमित्यर्थः। कुतः? उपदेशात् - ओमित्येव ध्यायथात्मानम् , निचाय्य तं मृत्युमुखात्प्रमुच्यते, आत्मानमेव लोकमुपासीत, आत्मा वा अरे द्रष्टव्य इत्यादिना उपासनोपसंहारोपदेशात्। उपासनं चाविच्छिन्नस्मृतिसन्तानरूपमिति पूर्वमेवोक्तम् ॥\nलिङ्गं - स्मृतिः। स्मर्यते चायमर्थः - मां ध्यायन्त उपासते।, तेषामहं समुद्धर्ता मृत्युसंसारसागरात् ॥, ये त्वक्षरमनिर्देश्यमव्यक्तं पर्युपासते।, तद्रूपप्रत्यये चैका सन्ततिश्चान्यनिःस्पृहा। तद्ध्यानं प्रथमैष्षड्भिरङ्गैर्निष्पाद्यते तथेति ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.1 आवृत्त्यधिकरणम्\n\"ब्रह्मविदाप्नोति परम् \" इत्यादिषु मोक्षसाधनं वेदनमसकृदावृत्तम्, \"विद्यात्, उपासीत\" इति विद्युपास्योरुपक्रमोपसंहारयोर्व्यतिरेकेणोपदेशात् ।।\nलिङ्गं स्मृतिः। \"मां ध्यायन्त उपासते । तेषामहं समुद्धर्ता\" \"तद्रूपप्रत्यये चैका संततिश्चान्यनिःस्पृहा । तद्धयानम्\" इत्यदिस्मृतेश्च।।"
                            }
                        ]
                    },
                    {
                        "verse_number": 2,
                        "original_text": "Adhikaraṇa 4.1.2 आत्मत्वोपासनाधिकरणम्\nआत्मेति तूपगच्छन्ति ग्राहयन्ति च ॥4.1.3॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.2 आत्मत्वोपासनाधिकरणम्\nइदमिदानीं चिन्त्यते- किमुपास्यं ब्रह्मोपादितुरन्यत्वेनोपास्यम्? उतोपासितुरात्मत्वेनेति। किं युक्त्तम्? अन्यत्वेनेति। कुतः? उपासितुः प्रत्यगात्मनोऽर्थान्तरत्वात् ब्रह्मणः। अर्थान्तरत्वं च \"अधिकन्तु भेदनिर्देशात्\" \"अधिकोपदेशात्\" \"नेतराऽनुपपत्तेः\" इत्यादिषूपपादितम्। यथावस्थितञ्च ब्रह्मोपास्यम्, अयथोपासने हि ब्रह्मप्राप्तिरप्ययथाभूता स्यात्। \"यथाक्रतुरस्मिन् लोके पुरुषो भवति तथेतः प्रेत्य भवति\" इति न्यायात्। अतोऽन्यत्वेनोपास्यमिति।। 2।।\nएवं प्राप्तेऽभिधीयते- आत्मेति तु इति। तुशब्दोऽवधारणे, उपासितुरात्मेत्येवोपास्यम्; उपासिता प्रत्यगात्मा स्वशरीरस्य स्वयं यथाऽऽत्मा; तथास्वात्मन्रोपि परं ब्रह्मात्मेत्येवोपासीतेत्यर्थः। कुत? एवं ह्युपगच्छन्ति पूर्वे उपासितारः \"त्वं वा अहमस्मि भगवो देवते अहं वै त्वमसि\" इति। उपासितुरर्थान्तरभूतं ब्रह्मोपासितारोऽहमिति कथमभ्युपगच्छन्तीत्यत्राह- \"ग्राहयन्ति शास्त्राणि तान्प्रत्युपपादयन्तीत्यर्थः। \"य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरे यमयति स त आत्म्म्रन्तर्याम्यमृतः\" इति; तथा \"सन्मूलाः सोम्येमाः सर्वाः प्रजाः सदायतनाः सत्प्रतिष्ठाः एतदात्म्यमिदं सर्वम्\" \"सर्वं खल्विदं ब्रह्म तज्जलानिति\" इति च सर्वस्य चिदचिद्वस्तुनः तज्जत्वात्तल्लत्वात्तदनत्वात्तन्नियाम्यत्वात्तच्छरीरत्वाच्च सर्वस्यायमात्मा; अतः स त आत्मा; अतो यथा प्रत्यगात्मनः स्वशरीरं प्रत्यात्मत्वाद्देवोऽहं मनुष्योऽहमित्यनुसन्धानम्; तथा प्रत्यगात्मनोऽप्यात्मत्वात्परमात्मनस्तस्याप्यहमित्येवानुसन्धानं युक्त्तमिति। एवं शास्त्रैरुपपादितं सर्वबुद्धीनां ब्रह्मैकनिष्ठत्वेन सर्वशब्दानां ब्रह्मैकनिष्ठत्वमभ्युपगच्छन्तः \"त्वं वा अहमस्मि भगवो देवते अहं वै त्वमसि भगवो देवते\" इति व्यतिकरेणोक्त्तवन्तः। एवं च \"अथ यो ऽन्यां देवतामुपास्तेऽन्योऽसावन्योऽहमस्मीति न स वेद अकृत्स्नो ह्येप आत्मेत्येवोपासीत\" \"सर्वं तं परादाद्योऽन्यत्रात्मनः सर्वं वेद\" इत्यन्यत्वानुसन्धाननिषेधः \"पृथगात्मानं प्रेरितारं च मत्वा\" इति पृथकत्वानुसन्धानविधानं चाविरुद्धम्, अहमिति स्वात्मतयाऽनुसन्धानादन्यत्वानुसन्धानविषेधो रक्षितः, स्वशरीरात् स्वात्मनोऽधिकत्वानुसन्धानवत्स्वात्मनोऽपि परमात्मनोऽधिकत्वानुसन्धानवत्स्वात्मन्रोपि परमात्मनोऽधिकत्वानुसन्धानात्पृथकत्वानुसन्धानविधानं च रक्षितम्। अधिकस्य ब्रह्मणः प्रत्यगात्मन आत्मत्वात्तस्य च ब्रह्मशरीरत्वान्निषेधवाक्येऽकृत्स्नो ह्येष इत्युक्त्तम्। अत उपासितुरात्मत्वेन ब्रह्मोपास्यमिति स्थितम्।। 3।।\n।। आत्मत्वोपासनाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.2 आत्मत्वोपासनाधिकरणम्\nकिमुपास्यं ब्रह्मोपासितुरन्यत्वेनानुसन्धेयम्, उतात्मत्वेनेति संशयः। 'अधिकं तु भेदनिर्देशात्', 'अधिकोपदेशादि' त्यादिषूपासितुरुपास्यस्यार्थान्तरत्वेनैवोपपादनाद्यथावस्थितस्यैवोपास्यत्वाच्चान्यत्वेनोपास्यमिति पूर्वपक्षः। राद्धान्तस्तु - 'त्वं वा अहमस्मि भगवो देवते अहं वै त्वमसि भगवो देवते' इति पूर्वे उपासितार उपास्यमात्मत्वेनोपगच्छन्ति। अत आत्मेत्येवोपास्यम्। तानुपासितॄन्प्रत्यर्थाऽन्तरभूतस्यापि ब्रह्मण उपासितुरात्मत्वं ग्राहयन्ति शास्त्राणि। 'य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्मान्तर्याम्यमृत' इत्यारभ्योपासिता परमात्मनश्शरीरम्, परमात्मा चोपासितुरात्मेति प्रतिपादनेन; तथा 'सर्वं खल्विदं ब्रह्म तज्जलानिति', 'सन्मूलास्सोम्येमास्सर्वाः प्रजास्सदायतनास्सत्प्रतिष्ठाः ... ऐतदात्म्यमिदं सर्वमि'ति च तदायत्तस्वरूपस्थितिप्रवृत्तिताप्रतिपादनेन च। एवमुपासितुस्स्वात्मनोऽप्यात्मत्वाद्ब्रह्मणो यथावस्थितस्वात्मशरीरकब्रह्मानुसन्धानेऽहमित्येवानुसन्धेयम्। यथा मनुष्योऽहमस्मीति स्वशरीरस्य स्वप्रकारतैकस्वभावतया प्रकारिणि स्वात्मनि पर्यवसानम्, तथा स्वात्मनोऽहंप्रत्ययोऽहंशब्दश्च न केवलस्वात्मविषयौ; परमात्मशरीरतया तद्विशेषणत्वेनैव स्वात्मनोऽवस्थानात्। सूत्रमपि व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.2 आत्मत्वोपासनाधिकरणम्\nयद्यपि ''अधिकं तु भेदनिर्देशात् '' ''अधिकोपदेशात्\" इत्यादिषु प्रत्यगात्मनोऽर्थान्तरस्त्वं ब्रह्मणः प्रतिपादितम्; \"त्वं वा अहमस्मि भावो देवते, अहं वै त्वमसि भगवो देवते\" ित्यात्मेत्येवोपगच्छन्ति। उपासितुरर्थान्तरभूतमपि ब्रह्म तानुपासितृन् स्वात्मभूतं ग्राहयन्ति। उपासितुरर्थान्तरभूतमपि ब्रह्म तानुपासितृन् स्वात्मभूतं ग्राहयन्तिच शास्राणि \"य आत्मनितिष्ठन्नात्मनोऽन्तरो यमात्मा न वेव यस्यात्मा शरीरं य आत्मानमन्तरो यमयति स त आत्मा \" इत्यादीनि । यथा 'मनुष्योऽहम् ' इति मनुष्यशरीरस्य स्वात्मप्रकारतैकस्वभावतया प्रकारिणि स्वान्मनि मनुष्यशब्दस्य तद्बुद्धेश्च पर्यवसानं, तथा स्वात्मनोऽपि परमात्म शरीरतया तत्प्रकारस्वभावत्वेनाहं शब्दतद्बुद्धयोः परमात्मनि पर्यवसानमिति \"अहं ब्रह्म \" इत्येवोपास्यमिति ।।"
                            }
                        ]
                    },
                    {
                        "verse_number": 3,
                        "original_text": "Adhikaraṇa 4.1.3 प्रतीकाधिकरणम्\nनप्रतीकेन हि सः ॥4.1.4॥\nब्रह्मदृष्टिरुत्कर्षात् ॥4.1.5॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.3 प्रतीकाधिकरणम्\n\"मनो ब्रह्मेत्युपासीत\" \"स यो नाम ब्रह्मेत्युपास्ते\" इत्यादिप्रतीकोपासनेष्वप्यात्मत्वानुसन्धानं कार्यम्? उत नेति चिन्तायां \"मनो ब्रहामेत्युपासीत\" इति ब्रह्मोपासनत्वसाम्यात् ब्रह्मणश्चोपासितुरात्मत्वादात्मेत्येवोपासीतेति। एवं प्राप्तेऽभिधीयते - न प्रतीके - इति। प्रतीके नात्मत्वानुसन्धानं कार्यं, न हि सः - न ह्युपासितुरात्मा प्रतीकः। प्रतीकोपासनेषु प्रतीक एवोपास्यः, न ब्रह्म, ब्रह्म तु तत्र दृष्टिविशेषणमात्रं, प्रतीकोपासनं हि नाम अब्रह्मणि ब्रह्मदृष्टयाऽनुसन्धानम्, तत्रोपास्यस्य प्रतीकस्योपासित्रात्मत्वाभावान्न तताऽनुसन्धेयम्। नन्वत्रापि ब्रह्मैबोपास्यम् - ब्रह्मण उपास्यत्वसम्भवे मन आदीनामचेतनानामल्पशक्त्तीनां चोपस्यत्वाश्रयणस्यान्याय्यत्वात्, अतो मन आदिदृष्टया ब्रह्मैवोपास्यमिति तत्राह-।। 4।।\nमन आदिषु ब्रह्मदृष्टिरेव युक्त्ता, न ब्रह्मणि मन आदिदृष्टिः, ब्रह्मणो मन आदिभ्य उत्कर्षात्, तेषाञ्च विपर्ययात्, उत्कृष्टे हि राजनि भृत्यदृष्टिः प्रत्यवायकरी, भृत्ये तु राजदृष्टिरभ्युदयाय।। 5।।\n।। प्रतीकाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.3 प्रतीकाधिकरणम्\nमनो ब्रह्मेत्युपासीतेत्यादिषु प्रतीकोपासनेष्वप्यात्मत्वेनानुसन्धानं कर्तव्यम्, उत नेति संशयः। मनो ब्रह्मेत्युपासीतेति ब्रह्मोपासनत्वाविशेषादात्मेत्येवानुसन्धानमिति पूर्वपक्षः। राद्धान्तस्तु - न प्रतीके आत्मत्वानुसन्धानं कार्यम्। कुतः? न हि मनआदिरूपासितुरात्मा। न च तत्र ब्रह्मोपास्यम्; ब्रह्मदृष्ट्या मनआदिरुपास्यः। अपकृष्टे ह्युत्कृष्टदृष्टिरभ्युदयाय भवति, यथा भृत्यादौ राजदृष्टिः। सूत्रद्वयं च व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.3 प्रतीकाधिकरणम्\n\"मनो ब्रह्म\" इत्यादिप्रतीके तु नात्मेति ग्रहणम् । न हि तत्र स परमात्मोपास्यः। परमात्मदृष्ट्या हि मनःप्रबभृतीनि ।।\nब्रह्म उत्कृष्ट्या मनआद्युपासनं ह्यभ्युदयाय भवतीति।।"
                            }
                        ]
                    },
                    {
                        "verse_number": 4,
                        "original_text": "Adhikaraṇa 4.1.4 आदित्यादिमत्यधिकरणम्\nआदित्यादिमतयश्चाङ्ग उपपत्तेः ॥4.1.6॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.4 आदित्यादिमत्यधिकरणम्\n\"य एवासौ तपति तमुद्गीथमुपासीत\" इत्यादिषु कर्माङ्गाश्रयेषूपासनेषु संशयः- किमुद्गीथदौ कर्माङ्गे आदित्यादिदृष्टिः कतर्व्या? उतादित्यादिषूद्गीथादिदृष्टिरिति, उत्कृष्टदृष्टिर्निकृष्टे कतर्व्येति न्यायात् उद्गीथादीनां च फलसाधनभूतकर्माङ्गत्वेनाफलेभ्य आदित्यादिभ्य उत्कृष्टत्वादादित्यादिषूद्गीथादिदृष्टिः- इति प्राप्तेऽभिधीयते- आदित्यादिमतयश्चाङ्गे इति चशब्दोऽवधारणे, क्रत्वङ्गे उद्गीथादावादित्यादिदृष्टय एव कायाः, कुतः? उपपत्तेः- आदित्यादीनामेवोत्कृष्टत्वोपपत्तेः, आदित्यादिदेवताराधनद्वारेण हि कमर्णामपि फलसाधनत्वम्, अतस्तद्दृष्टिरुद्गीथाद्यङ्गे।। 6।।\n।। आदित्यादिमत्यधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.4 आदित्यादिमत्यधिकरणम्\nय एवासौ तपति तमुद्गीथमुपासीतेत्यादिषु कर्माङ्गाश्रयोपासनेषु किमुद्गीथादावादित्यदृष्टिः कार्या, उतादित्यादावुद्गीथादिदृष्टिरिति संशयः। कर्मणः फलसाधनतयोत्कर्षादादित्यादेर्देवतात्वेन तद्गुणत्वाच्चादित्यादावुद्गीथादिदृष्टिः कार्येति पूर्वपक्षः। राद्धान्तस्तु - कर्मणोऽपि फलसाधनत्वमादित्यादिदेवताराधनद्वारेणेति आदित्यादेरेवोत्कर्षोपपत्तेरादित्यादिमतय एव कर्माङ्गोद्गीथादौ कार्याः। सूत्रं च व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.4 आदित्यादिमत्यधिकरणम्\n\"य एवासौ तपति तमुद्गीथमुपासीत\" इत्यादावप्यादित्यादेरेवोत्कृष्टत्वात् उद्गीथादौ तद्दष्टयः कार्यः ।।"
                            }
                        ]
                    },
                    {
                        "verse_number": 5,
                        "original_text": "Adhikaraṇa 4.1.5 आसीनाधिकरणम्\nआसीनः संभवात् ॥4.1.7॥\nध्यानाच्च ॥4.1.8॥\nअचलत्वं चापेक्ष्य ॥4.1.9॥\nस्मरन्ति च ॥4.1.10॥\nयत्रैकाग्रता तत्राविशेषात् ॥4.1.11॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.5 आसीनाधिकरणम्\nमोक्षसाधनतया वेदान्तशास्त्रैर्विहितं ज्ञानं ध्यानोपासनादिशब्दवाच्यमसकृदावृत्तं सन्ततस्मृतिरूपमित्युक्त्तम्, तदनुतिष्ठन्नासीनः शयानः तिष्ठन् गच्छंश्च विशेषाभावादनियमेनानुतिष्ठेन् इति प्राप्त उच्यते -आसीनः इति। आसीन उपासनमनुतिष्टेत्; कुतः? सम्भवात् आसीनस्यैवह्येकाग्रचित्त तासम्भवः; स्थितिगत्योः प्रयत्नसापेक्षत्वात्, शयाने च निद्रासम्भवात्। पश्चार्धधारणप्रयत्ननिवृत्तये सापाश्रये आसीनः कुर्यात्।। 7।।\n\"निदिध्यासितव्यः\" इति ध्यानरूपत्वादुपासनस्यैकाग्रचित्तताऽवश्यम्भाविनी, ध्यानं हि विजातीयप्रत्ययान्तराव्यवहितमेकचिन्तनमित्युक्त्तम्।। 8।।\nनिश्चलत्वं चापेक्ष्य पृथिव्यन्तरिक्षादिषु ध्यानवाचोयुक्त्तिर्दृश्यते \"ध्यायातीव पृथिवी, ध्यायतीवान्तरिक्षं, ध्यायतीव द्यौः, ध्यायन्तीवापो, ध्यायन्तीवपर्वताः\" इति। अतः पृथिवीपर्वतादिवदेकाग्रचित्ततयानिश्चलत्वमुपासकस्यासीनस्यैव सम्भवात्।। 9।।\nस्मरन्ति चासीनस्यैव ध्यानं \"शुचौ देशे प्रतिष्ठाप्य स्थिरमासनमात्मनः। नात्युछ्रिच्तं नातिनीचं चेलाजिनकुशोत्तरम्। तत्रैकाग्रं मनः कृत्वा यतचित्तेन्द्रियक्रियः। उपविश्यासने युञ्ज्याद्योगमात्मविशुद्धये\" इति।। 10।।\nएकाग्रतातिरिक्त्तदेशकालविोषाश्रवणादेकाग्रतानुकूलो यो देशः कालश्च, स एवोपासनस्य देशः कालश्च। \"समे शुचौ शर्करावन्हिवालुकाविवर्जिते\" इति वचनमेकाग्रतैकान्तदोमाह, न तु देशं नियच्छति, \"मनोऽनुकूले\" इति वाक्यशेषात्।। 11।।\n।। आसीनाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.5 आसीनाधिकरणम्\nकिमिदं ब्रह्मोपासनमासीनः कुर्यात्, उतासीनश्शयानस्तिष्ठन्गच्छन्वेत्यनियमेनेति संशयः। विशेषाश्रवणादनियमेनेति पूर्वपक्षः। राद्धान्तस्तु - आसीनस्यैवैकाग्रतासम्भवादेकाग्रतामूलत्वाच्चोपासनस्य, आसीनः कुर्यात्। सूत्रमपि व्याख्यातम् ॥\nनिदिध्यासितव्य इत्युपासनस्य ध्यानरूपत्वाच्चैकाग्रचित्तताऽवश्यम्भाविनी। ध्यानं हि विजातीयप्रत्ययान्तराव्यवहितं तैलधारावदविच्छिन्नस्मृतिसन्ततिरूपम् ॥\nनिश्चलत्वं चापेक्ष्य ध्यानवाचो युक्तिः पृथिव्यादिषु दृश्यते। ध्यायतीव पृथिवी, ध्यायतीवान्तरिक्षं, ध्यायतीव द्यौरित्यादिका। अतो ध्यायतः पृथिव्यादिवदचलत्वमासीनस्यैव सम्भवति ॥\nस्मरन्ति चासीनस्यैव ध्यानम्। उपविश्यासने युञ्ज्याद्योगमात्मविशुद्धय इति ॥\nयस्मिन्देशे यस्मिंश्च काले मनस एकाग्रता, तत्र देशे काले चोपासनं कार्यम्। शर्करादिरहिते मनोनुकूले शुचौ देश इत्येतदतिरिक्तविशेषाग्रहणात्। यथा देशकालयोरेकाग्रतायां विशेषः, न तथा स्थितिगत्यादौ; आसीनस्य तु विशेषोऽस्तीत्यभिप्रायः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.5 आसीनाधिकरणम्\nआसीन उपासनं कुर्यात्, तस्यैवैकाग्रतासंभवात्  ।।\n\"निदिध्यासितव्यः\" इत्युपासनस्य ध्यानरूपत्वाच्चासीनः ।।\nपृथिव्यादेरचलत्वं चापेक्ष्य \"ध्यायतीव पृथिवी\" इति प्रयोगात् मनसो वनिश्चलत्वमासीनस्यैव ।।\n\"उपविश्यासने युज्ज्यात्\" इत्यादिना ।।\nयत्रैकाग्रता तत्र देशे तत्र काल उपासीत, देशकालविशेषाश्रवणात् ।।"
                            }
                        ]
                    },
                    {
                        "verse_number": 6,
                        "original_text": "Adhikaraṇa 4.1.6 आप्रयाणाधिकरणम्\nआप्रयाणात्तत्रापि हि दृष्टम् ॥4.1.12॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.6 आप्रयाणाधिकरणम्\nतदिदमपवर्गसाधनमुक्त्तलक्षणमुपासनमेकाह एव सम्पाद्यम्, उताऽऽप्रयाणात्प्रत्यहमनुवर्तनीयमिति विशय - एकस्मिन्नवाहनि शास्त्रार्थस्य कृतत्वात्तावतैव परिसमापनीयम् इति प्राप्त उच्यते - आप्रयाणात् इति। आमरणादनुवर्तनीयम्, कुतः? तत्रापि हि दृष्टम्- उपासनोद्योगप्रभृत्याप्रयाणान्मध्ये यः कालस्तत्र सर्वत्रापि दृष्टमुपासनम् \"स खल्वेवं वर्तयन् यावदायुषं ब्रह्मलोकमभिसंपद्यते\" इति।। 12।।\n।। आप्रयाणाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.6 आप्रयाणाधिकरणम्\nतदिदमपवर्गसाधनमुपासनमेकस्मिन्नहनि कार्यम्, उत प्रत्यहमाप्रयाणादनुवर्तनीयमिति संशयः। एकस्मिन्नेवाहनि शास्त्रार्थस्य कृतत्वात्तावतैव परिसमापनीयम्। यावदायुषमिति तु वचनं विधिशब्दस्याभावाद्विद्यायाः फलेनोपसंहारपरमिति पूर्वपक्षः। राद्धान्तस्तु - आप्रयाणादनुवर्तनीयम्। कुतः? तत्रापि हि दृष्टं स खल्वेवं वर्तयन्यादायुषं ब्रह्मलोकमभिसम्पद्यत इति। अप्राप्तत्वेनानुवादत्वासम्भवाद्विधिरेवायमिति ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.6 आप्रयाणाधिकरणम्\nआप्रयाणादहरहरुपासनं, \"स खल्वेवं वर्तयन्यावदायुषम्\"  इति दर्शनात् ।।"
                            }
                        ]
                    },
                    {
                        "verse_number": 7,
                        "original_text": "Adhikaraṇa 4.1.7 तदधिकमाधिकरणम्\nतदधिगम उत्तरपूर्वाघयोरश्लेषविनाशौ तद्व्यपदेशात् ॥4.1.13॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.7 तदधिकमाधिकरणम्\nएवं विद्यास्वरूपं विशोध्य विद्याफलं चिन्तयितुमारभते; ब्रह्मविद्याप्राप्तौ पुरुषस्योत्तरपूर्वाधयोरश्लेपविनाशौ श्रूयेते \"तद्यथा पुष्करपलाश आपो न श्लिष्यन्ते एवमेवंविदि पापं कर्म न श्लिष्यते\" \"तस्यैवात्मा पदवित्तं विदित्वा न कर्मणा लिप्यते पापकेन\" इत्युत्तराघाश्लेषः, \"तद्यथेषीकतूलमग्नौ प्रोतं प्रदूयेतैवं हास्य सर्वे पाष्मानः प्रदूयन्ते\" \"क्षीयन्ते चास्य कर्माणि तस्मिन् दृष्टे परावरे\" इति पूर्वाधविनाशः। एतावश्लेषविनाशौ विद्याफलभूतावुपपद्येते, नेति संशयः। किं युक्त्तम्? नोपपद्येते इति। कुतः \"नाभुक्त्तं क्षीयते कर्म कल्पकोटिशतैरपि\" इत्यादिशास्त्रविरोधात्। अश्लेषविनाशव्यपदेशस्तु मोक्षसाधनभूतविद्याविधायिवाक्यशेषगतः कथञ्चिद्विद्यास्तुतिप्रतिपादनेनाप्युपपद्यते। न च विद्या पूर्वोत्तराधयोः प्रायश्चित्ततया विधीयते; येन प्रायश्चित्तेनाधविनाश उच्यते। विद्या हि \"ब्रह्मविदाप्नोति परम्\" \"ब्रह्म वेद ब्रह्मैव भवति\" इति ब्रह्मप्राप्त्युपायतया विधीयते। अतो विद्यार्थवादोऽयमधविनाशाश्लेषव्यपदेश इति। एवं प्राप्तेऽभिधीयते- तदधिगमे इति। विद्याप्राप्तौ पुरुषस्य विद्यामाहात्म्यादुत्तरपूर्वाधयोरश्लेषविनाशावुपपद्यते; कुतः? एवंविधं हि विद्यामाहात्म्यवगम्यते \"एवंविदि पापं कर्म न श्लिष्यते\" \"एवं हास्य सर्वे पाष्मानः प्रदूयन्ते\" इत्यादिव्यपदेशात्। न च \"नाभुक्त्तं क्षीयते कर्म\" इत्यनेन शास्त्रेणास्य विरोधः, भिन्नविषयत्वात्। तद्धि कर्मणां फलजननसामथ्यर्द्गढिमविषयम्; एतत्तूत्पन्नाया विद्यायाः प्राक्कृतानां पाष्मनां फलजननशक्त्तिविनाशसामर्थ्यम् उत्पत्स्यमानानां च फलजननशक्त्तयुत्पत्तिप्रबन्धकरणसामर्थ्यं च प्रतिपादयतीति द्वयोर्विषयो भिद्यते। यथाऽग्निजलयोरौष्ण्यतन्निवारणप्तामर्थ्यविषययोर्द्वयोः प्रमाणयोरपि विषयभेदात्प्रामाण्यम्, एवमात्रापीति न कश्चिद्विरोधः। अधस्याश्लेषकरणं- वैदिककर्मायोग्यतावासनाप्रत्यवायहेतुशक्त्युत्पत्तिप्रतिबन्धकरणम्। अधानि हि कृतानिपुरुषस्य वैदिककर्मायोग्यतां, सजातीयकर्मान्तरारम्भरुचिं, प्रत्यवायं च कुर्वन्ति। अधस्य विनाशकरणम्- उत्पन्नायास्तच्छक्त्तेर्विनाशकरणम्। शक्त्तिरपि परमपुरुषाप्रीतिरेव। तदेवं विद्या वेदितुर्वेद्यात्यथप्रियत्वेन स्वयमपि निरतिशयप्रिया सती वेद्यभूतपरमपुरुषाराधनस्वरूपा पूर्वकृताधसञ्चयजनितपरमपुरुषाप्रीतिं विनाशयति; सैव विद्या स्वोत्पत्त्युत्तरकालभाव्यधनिमिवपरमपुरुषाप्रीत्युत्पत्तिं च प्रतिबध्नाति। तद्विदमश्लेषवचनं प्रामादिकविषयं मन्तव्यम्, \"नाविरतो दुश्चरितात्\" इत्यादिभिः शास्त्रैराप्रायणादहरहरुत्पद्यमानाया उत्तरोत्तरातिशयभागिन्याः विद्यायाः दुश्चरितविरतिनिष्पाद्यत्वावगमात्।। 13।।\n।। तदधिगमाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.7 तदधिकमाधिकरणम्\nविदुष उत्तरपूर्वाघयोरश्लेषविनाशौ किं सम्भवतः, उत नेति संशयः। नाभुक्तं क्षीयते कर्म कल्पकोटिशतैरपीति भोगादेव कर्मक्षयश्रवणादश्लेषविनाशश्रुतिः कथंचिद्विद्यास्तुत्यर्थतया नेयेति पूर्वपक्षः। राद्धान्तस्तु - द्वयोश्शास्त्रयोर्भिन्नविषयत्वेन विरोधाभावात्सम्भवत एव। कर्मणां फलजननसामर्थ्यं द्रढयति - नाभुक्तं क्षीयत इति। एवमेवंविदि पापं कर्म न श्लिष्यते।, एवं हास्य सर्वे पाप्मानः प्रदूयन्त इति च श्रुतिर्विद्यायास्तत्सामर्थ्यनिवारणशक्तिविषयेति। यथाऽप्तेजसोश्शीतजननतन्निवारणशक्तिविषये प्रमाणे न विरुध्येते इति। सूत्रमपि व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.7 तदधिकमाधिकरणम्\nउपासने प्ररब्धे तत्सामर्थ्यादेव पूर्वकृताघनाश उत्तराघाश्लेषश्चभवति; \"एवं हास्य सर्वे पाप्मानः प्रदूयन्ते\" \"एवमेवंविदि पापं कर्म न श्लिष्यते\"  इति श्रुतेः ।।"
                            }
                        ]
                    },
                    {
                        "verse_number": 8,
                        "original_text": "Adhikaraṇa 4.1.8 इतराधिकरणम्\nइतरस्याप्येवमसंश्लेषः पाते तु ॥4.1.14॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.8 इतराधिकरणम्\nउत्तरपूर्वार्धयोर्विद्ययाऽश्रलेषविनाशावुक्त्तौ, इतरस्य पुण्यस्यापि, एवम् उक्त्तेन न्यायेनाश्लेषविनाशौ विद्यया स्याताम्, विद्याफलविरोधित्वसामान्याद्वयपदेशाच्च। भवति च व्यपदेशः- उभे सुकृतदुष्कृते निर्दिश्य \"सर्वे पाप्मानोऽतो निवत्तर्न्ते\" इति, \"तत्सुकृतदुष्कृते धूनुते\" इति च मुमुक्षोरनिष्टफलत्वात्सुकृतस्यापि पाष्मशब्देन व्यपदेशः। सुकृतस्यापि शास्त्रीयत्वात्तत्फलस्य केषांचिदिेयत्वदर्शनाच्च विद्याया अविरोधशङ्कां निवर्तयितुमतिदेशः। ननु विदुषोऽपि सेतिकतर्व्यताकोपासननिर्वृत्तये वृष्टयन्नादिफलानीष्टान्येव; कथं तेषां विरोधाद्विनाश उच्यते; तत्राह- पाते तु इति। शरीरपाते तु तेषां विनाशः, शरीपाताद्वर्ध्वं तु विद्यानुगुणदृष्टफलानि सुकृतानिनश्यन्तीत्यर्थः।। 14।।\n।। इतराधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.8 इतराधिकरणम्\nकिमसंश्लेषविनाशौ पुण्यकर्मणोऽपि समानौ, उत नेति संशयः। पुण्यकर्मफलस्य सुखरूपत्वेन विदुषोऽनिष्टत्वाभावान्न समानाविति पूर्वःपक्षः। राद्धान्तस्तु - मुमुक्षोः मोक्षविरोधित्वेनानिष्टत्वसाम्यादश्लेषविनाशौ समानावेव। सूत्रार्थस्तु - इतरस्य पुण्यस्याप्यनिष्टफलत्वसाम्यादेवम् - अश्लेषविनाशौ; विद्यानुगुणस्य तु वृष्ट्यन्नारोग्यादिफलस्य शरीरपातादूर्ध्वमनिष्टत्वादश्लेषः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.8 इतराधिकरणम्\nविदुषः पुण्यस्यापि मोक्षविरोधित्वेनानिष्टफलहेतुत्वसाम्यादेवमश्लेषविनाशौ । वृष्ट्यन्नायुरारोग्यादिविद्यानुगुणफलस्य कर्मणः शरीरपातादूर्ध्वमफलत्वम् ।।"
                            }
                        ]
                    },
                    {
                        "verse_number": 9,
                        "original_text": "Adhikaraṇa 4.1.9 अनारब्धकार्याधिकरणम्\nअनारब्धकार्ये एव तु पूर्वे तदवधेः ॥4.1.15॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.9 अनारब्धकार्याधिकरणम्\nब्रह्मविद्योत्पत्तेः पूर्वोत्तरभाविनोः सुकृतदुष्कृतयोरश्लेषविनाशावुक्त्तौ; ततः पूर्वभाविनोः सूकृतदूुष्कृतयोः किमविशेषेण विनाशः? उतानारब्धकार्ययोरेवेति विशये \"सर्वे पाष्मानः प्रदूयन्ते\" इति विद्याफलस्याविशषश्रवराद्विद्योत्पत्त्युत्तरकालभावन्याश्च शरीरस्थितेः कुलालचक्रभ्रमणादिवत्संस्कारवशादप्युपपत्तेरविशेषेण इति प्राप्ते उच्यते- अनारब्धकार्ये एव तु पूर्वे इति। विद्योत्पत्तेः पूर्वे सुकृतदुष्कृते अनारब्धकार्ये अप्रवृत्तफले"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.9 अनारब्धकार्याधिकरणम्\nविद्योत्पत्तेः पूर्वकृतयोः पुण्यपापयोरविशेषेण विनाशः, उतानारब्धकार्ययोरेवेति संशयः। 'सर्वे पाप्मानः प्रदूयन्त' इति विशेषाभावादविशेषेणेति पूर्वः पक्षः। राद्धान्तस्तु - 'तस्य तावदेव चिरं यावन्न विमोक्ष्ये अथ सम्पत्स्य' इत्युत्पन्नविद्यस्यापि शरीरमोक्षावधित्वश्रुतेः, सर्वविनाशे शरीरस्थित्यनुपपत्तेश्चानारब्धकार्ययोरेव विनाशः। सूत्रं च व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.9 अनारब्धकार्याधिकरणम्\nविद्याधिगतेः पूर्वकृते पुण्यपापे फलदानायाप्रवृत्ते एव विनश्यतः, \"तस्य तावदेव चिरम् \" इति शरीरपातावाधित्वश्रुतेः ।।"
                            }
                        ]
                    },
                    {
                        "verse_number": 10,
                        "original_text": "Adhikaraṇa 4.1.10 अग्निहोत्राद्यधिकरणम्\nअग्निहेत्रादि तु तत्त्कार्यायैव तद्दर्शनात् ॥4.1.16॥\nअतोऽन्यापि ह्येकेषामुभयोः ॥4.1.17॥\nयदेव विद्यतेति हि ॥4.1.18॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.10 अग्निहोत्राद्यधिकरणम्\n\"इतरस्याऽप्येवमसंश्लेषः\" इति विद्यावलात्सुकृतस्याप्यसंश्लेष उक्त्तः, अग्निहोत्रादीनां नित्यनैमिविकानां स्वाश्रमधर्माणामपि सुकृतत्वसामान्येन तत्फलस्याश्लेषादनिच्छतोऽननुष्ठाने प्राप्ते उच्यते- अग्निहोत्रादि तु इति। तुशब्दः सुकृतान्तरेभ्यो विशेषणार्थः, अग्निहोत्राद्याश्रमधर्माः फलाश्लेषासम्भवादनुष्ठेया एव, तदसम्भवश्च तत्कार्यार्थत्वात्तेषाम्, विद्याख्यकार्यायैव हि विदुषोऽग्निहोत्राद्यनुष्ठानम्, कथमिदमवगम्यते? तद्दर्शनात्, दृश्यते हि \"तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽनाशकेन\" इत्यादिनाऽग्निहोत्रादीनां विद्यासाधनत्वं विद्यायाश्चाप्रयाणादभ्यासाधेयातिशयाया अहरहरुत्पाद्यत्वात्तदुत्पत्त्यर्थमाश्रमकर्माप्यहरहरनुष्ठेयमेव, अन्यथाऽऽश्रमकर्मलोपे दूषितान्तःकरणस्य विद्योत्पत्तिरेव न स्यात्। यदि अग्निहोत्रादिसाधुकृत्या विद्योत्पत्त्यर्थाः, विद्योत्पत्तेः प्राचीनं च सुकृतं \"यावत्सम्पातमुषित्वा\" \"प्राप्यान्तं कर्मणः\" इत्यनुभवेन विनष्टम्; भुक्त्तशिष्टं च प्रारब्धफलं \"सुहृदः साधुकृत्याम्\" इत्यस्य को विषयः? तत्राह-।। 16।।\nअतोऽग्निहोत्रादिसाधुकृत्याया विद्योत्पत्त्यर्थाया अन्यापि विद्याधिगमात् पूर्वोत्तरयोरुभयोरपि पुण्यकर्मणोः प्रबलकमर्प्रतिबद्धफला साधुकृत्याऽनन्ता सम्भवत्येव, तद्विषयमिदमेकेषां शाखिनां वचनम् \"तस्य पुत्रा दायमुपयन्ति सुहृदः साधुकृत्या\" मिति। विद्याऽश्लेषविनाशुश्रुतिश्च तद्विषया। अनुषिंतस्यापि कर्मणः फलप्रतिबन्धसम्भवं पूर्वोक्त्तं स्मारयति -।। 17।।\n\"यदेव विद्यया करोति तदेव वीर्यवत्तरम्\" इत्युद्गीथविद्यायाः क्रतुफलाप्रतिबन्धफलत्ववचनेनानुष्ठितस्यापि कर्मणः ढफलप्रतिबन्धः सूच्यते हि। अतो विदुषोऽनुष्ठितप्रतिबद्धफलविषयं \"सुहृदः साधुकृत्याम्\" इति शाट्यायनिम्।। 18।।\n।। अग्निहोत्राद्यधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.10 अग्निहोत्राद्यधिकरणम्\nअग्निहोत्राद्याश्रमधर्मः किं विदुषोऽनुष्ठेयः, उत नेति संशयः सुकृत-दुष्कृतयोरश्लेषविनाशाभिधानादाश्रमधर्मस्यापि सुकृतत्वसाम्येन कार्याश्लेषादननुष्ठेय इति पूर्वपक्षः। राद्धान्तस्तु - आश्रमधर्मस्य तु विद्योत्पत्तिरेव कार्यमिति तत्कार्यायैवानुष्ठेयः। दृश्यते हि - 'तमेतं वेदानुवचनेन ब्राह्मणा विविदिषन्ती'त्यादिना विद्योत्पत्तिकार्यत्वम्। विद्या चाप्रयाणादहरहरभ्यासाधेयातिशयोत्पाद्यैव। सूत्रं च व्याख्यातम् ॥\nयद्यग्निहोत्रादिसाधुकृत्या विद्योत्पत्त्यर्था, पूर्वकृता च साधुकृत्या अनुभूतफला प्रारब्धफला च; सुहृदस्साधुकृत्यामित्यस्य विषयः क इत्याशङ्क्याह - अतोऽन्यापि ह्येकेषामुभयोः ॥4.1.17॥ अतः - अग्निहोत्रादिसाधुकृत्यायाः अन्याऽपि विद्याधिगमात् पूर्वोत्तरयोः पुण्यकर्मणोरुभयोश्च कारीर्यादिका वृष्ट्यन्नाद्यर्थतया विदुषाऽनुष्ठिता विद्योत्पत्तेः पूर्वं कृताऽनादिकालप्रवृत्ता च प्रबलकर्मान्तरप्रतिबद्धफला साधुकृत्याऽस्ति हि। अत एकेषां शाखिनां 'सुहुदस्साधुकृत्या'मिति वचनं तद्विषयम्। विद्ययाऽश्लेषविनाशश्रुतिश्च तद्विषया ॥\nअनुष्ठितस्य कर्मणः प्रबलकर्मप्रतिबन्धसम्भवं पूर्वोक्तं स्मारयति - यदेव विद्ययेति हि ॥4.1.18॥ उक्तं ह्युद्गीथविद्यायाः क्रतोः कर्मान्तरप्रतिबन्धाभावः फलमिति। अतः प्रतिबद्धफलसाधुकृत्यस्यैव सुहृत्सङ्क्रमणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.10 अग्निहोत्राद्यधिकरणम्\nअग्निहेत्राद्याश्रमकर्म विद्योत्पत्त्याख्यकार्यायैवाप्रयाणादनुष्टेयम् । \"तमेतं वेदानुवचनेन\" इत्यादिना विद्योत्पत्तिकार्यत्वं ह्याश्रमधर्मस्य दृष्टम्।।\n\"तस्य पुत्रा दायमुपयन्ति\" \"द्विषन्तः पापकृत्यां सुहृदः साधुकृत्याम्\" इत्यादिवचनस्याग्निहोत्रादेरन्याप्यनादिकालप्रवृत्ता साधुकृत्याप्रबल कर्मप्रतिबद्धफला उत्तरा वृत्तरा वृष्ट्यन्नादिद्यानुगुणफला प्रतिबद्धफला चेति पूर्वोत्तरकृतयोरूभयोरप्यस्त्येव विषयः ।।\n\"यदेव विद्यया \" इत्यत्र फलप्रतिबन्धोऽस्तीति ह्युक्तम् ।।"
                            }
                        ]
                    },
                    {
                        "verse_number": 11,
                        "original_text": "Adhikaraṇa 4.1.11 इतरक्षपणाधिकरणम्\nभोगेन त्वितरे क्षपयित्वाथ संपद्यते ॥4.1.19॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.11 इतरक्षपणाधिकरणम्\nययोः पुण्यपापयोरश्लेषविनाशावुक्त्तौ। ताभ्यामितरे आरब्धकार्ये पुण्यपापे किं विद्यायोनिशरीरावसाने? उत तच्छरीरावसाने? शरीरान्तरावसाने वेत्यनियमः? इति संशये, \"तस्य तावदेव चिरं यावन्न विमोक्ष्ये अथ संपत्स्ये\" इति तच्छरीरविमोक्षावसानत्वश्रवणात्तदवसाने इति प्राप्त उच्यते- भोगेन तु इति। तुशब्दः पक्षव्यावृत्त्यर्थः, इतरे आरब्धकायर्े पुण्यपापे स्वारब्धफलभोगेन क्षपयित्वा तत्फलभोगसमाप्त्यनन्तरं ब्रह्म सम्पद्यते। ते च पुण्यपापे एकशरीरोपभोग्यफल चेत् , तच्छरीरावसाने सम्पद्यते, अनेकशरीरोपभोग्यफले चेत् तदवसाने सम्पद्यते, भोगेनैव च क्षपयितव्यत्वादारब्धफलयोः कर्मणोः। \"तस्य तावदेव चिरं यावन्न विमोक्ष्ये\" इति च भोगेन तयोः कर्मणोर्विमोक्ष उच्यते, देहावधिनियमाश्रवणात्। तदेवं ब्रह्मविद्यायाः प्रागनुष्ठितमभुक्त्तफलमनारब्धफलं पुण्यपापरूपं कर्मानादिकालसञ्चितमनन्तं विद्यामाहात्म्याद्विनश्यति। विद्यारम्भोत्तरकालमनुष्ठितञ्च न श्लिष्यति। तत्र पुण्यरूपं सर्वं विदुषः सुहृदो गृह्यन्ति, पापं च द्विषन्त इति निरवद्यम्।। 19।।\n।। इतरक्षपणाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.11 इतरक्षपणाधिकरणम्\nइतरे - आरब्धकार्ये पुण्यपापे किं विद्यायोनिशरीरावसान एव विनश्येते, उत तच्छरीरावसाने शरीरान्तरावसाने वेत्यनियम इति संशयः। 'यावन्न विमोक्ष्ये अथ सम्पत्स्य' इति सम्पत्तेश्शरीरविमोक्षविलम्बमात्रश्रुतेः तच्छरीरावसान इति पूर्वः पक्षः। राद्धान्तस्तु - प्रारब्धफलयोः कर्मणोः भोगेनैव क्षपयितव्यत्वाभिप्रायेण 'यावन्न विमोक्ष्ये अथ सम्पत्स्य' इत्युच्यते, न शरीरमात्रम्; कर्मविषयौ हि बन्धमोक्षौ। अतः प्रारब्धफले पुण्यपापे यावता शरीरेण समापनीये, तावता क्षपयित्वा अथ सम्पद्यत इत्यनियम एव। सूत्रं च व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.11 इतरक्षपणाधिकरणम्\nआरब्धकार्ययोः पुण्यपापयोर्यत्फलं तदेकशरीरावसानमनेकशरीरावसानं वा भूक्त्वैव तदनन्तरं ब्रह्म प्राप्नोति ।।"
                            }
                        ]
                    }
                ]
            },
            {
                "title": "Pāda 2",
                "number": 2,
                "verses": [
                    {
                        "verse_number": 12,
                        "original_text": "Adhikaraṇa 4.2.1 वागधिकरणम्\nवाङ् मनसि दर्शनाच्छब्दाच्च ॥4.2.1॥\nअत एव सर्वाण्यनु ॥4.2.2॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.1 वागधिकरणम्\nइदानीं विदुषो गतिप्रकारं चिन्तयितुमारभते। प्रथमन्तावदुत्क्रान्तिश्रिन्त्यते; तत्रेदमाम्नायते \"अस्य सोभ्य पुरुषस्य प्रयतो वाङ्मनसि संपद्यते मनः प्राणे प्राणस्तेजसि तेजः परस्यां देवतायाम्\" इति। अत्र \"वाङ्मनसि संपद्यते\" इति वाचो मनसि संपत्तिश्रुतिः किं वाग्वृत्तिमात्रविषया? उत वाग्विषयेति विशये वृत्तिमात्रविषयेति युक्त्तम्। कुतः? मनसो वाक्प्रकृतित्येभावात्, तत्र वाक्स्वरूपसम्पत्त्यसम्भवात्। वागादिवृत्तिनां मनोधीनत्वेन वृत्तिसम्पत्तिश्रुतिः कथंचिदुपपद्यत इति। एवं प्राप्तेऽभिधीयते- वाङ्मनसि इति वाक्स्वरूपमेव मनसि संपद्यते। कुतः? दर्शनात्। दृश्यते हि वागिन्द्रिये उपस्तेऽपि मनःप्रवृत्तिः। वृत्तिमात्रसम्पत्त्य्ापि तदुपपद्यत इति चेत्तत्राह- शब्दाच्च इति। \"वाङ्मनसि सम्पद्यते\" इति वाक्स्वरूपसंदत्तावेव हि शब्दो न वृत्तिमात्रसम्पत्तौ। न हि तदानीं वृत्त्युपरमे वागिन्द्रियं प्रमाणा4न्तरेणोपलभ्यते, येन वृत्तिमात्रं संपद्यत इत्युच्येत। यदुक्त्तं मनसो वाक्प्रकृतित्वाभावाद्वाचो मनसि संपत्तिर्नोपपद्यत इति; तत् \"वाङ्मनसि सम्पद्यते\" इति वचनान्मनसा वाक् संयुज्यते न तु तत्र लीयत इति परिहर्तव्यम्।। 1।।\nयतो वाचो मनसा संयोगमात्रं सम्पत्तिर्न तु लयः; अत एव वाचमनु सर्वेषामिन्द्रियाणां मनसि सम्पत्तिश्रुति रुपपद्यते, \"तस्मादुपशान्ततेजाः पुनर्भवमिन्द्रियैर्मनसि सम्पद्यमानैः\" इति।। 2।।\n।। वागधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.1 वागधिकरणम्\n'अस्य सोम्य पुरुषस्य प्रयतो वाङ्मनसि संपद्यते, मनः प्राणे' इत्यादिकोत्क्रान्तिविषया आम्नायते। तत्र किं वागिन्द्रियं मनसि संपद्यते, उत वाग्वृत्तिमात्रमिति संशयः। वाचो मनःप्रकृतित्वाभावात् स्वरूपलयस्तत्र न संभवतीति वाग्वृत्तिमात्राभिप्रायमिति पूर्वपक्षः। राद्धान्तस्तु - अकारणे संपत्त्यभावस्य वाग्वृत्तावपि तुल्यत्वदर्शनात् “ वाङ्मनसीति वाक्स्वरूपस्यैव संपत्तिः। शब्दाच्च स्वरूपमेव संपद्यते “ वाङ्मनसि संपद्यते इति वाक्स्वरूपसंपत्तावेव हि शब्दः न वृत्तिमात्रसंपत्तौ। अकारणे लयाभावात्संपत्तिशब्दस्संयोगाभिप्रायः। सूत्रं च व्याख्यातम् ॥\nयतो वाचो मनसि संयोगमात्रमुच्यते, न तु लयः, अत एव इदानीं 'सर्वाणीन्द्रियाणि वाचमनु मनसि संपद्यन्ते “ इति वचनं “ वाङ्मनसि संपद्यत इति वचनवदुपपन्नम्, “ तस्मादुपशान्ततेजाः - पुनर्भवमिन्द्रियैर्मनसि संपद्यमानैः' इति ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.1 वागधिकरणम्\n\"अस्य सोम्य पुरुषस्य प्रयतो वाङ् मनसि संपद्यते\" इति शब्दात् ,उक्रान्तौ मनसः प्रागेव वाच उपरतिदर्शनाच्च वाङ् मनसि संपद्यते संयुज्यत इति।।\nअतः \" सर्वेन्द्रनयैर्मनसि संपद्यमानैः\" इति शब्दात् , उपरतिदर्शनाच्च वाचमनु सर्वाणीन्द्रियाणि मनसि  संयुज्यन्ते ।।"
                            }
                        ]
                    },
                    {
                        "verse_number": 13,
                        "original_text": "Adhikaraṇa 4.2.2 मनोधिकरणम्\nतन्मनः प्राण उत्तरात् ॥4.2.3॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.2 मनोधिकरणम्\nतत्सर्वेन्द्रियसयुक्त्तं मनः प्राणे सम्पद्यते प्राणेन संयुज्यते न मनोवृत्तिमात्रम्। कुतः? उत्तरात् मनः प्राणे\" इति वाक्यात्। अधिकाशङ्का तु, \"अन्नमयं हि सोम्य मनः\" इति वचनान्मनसोऽन्नप्रकृतिकत्वमवगम्यते, अन्नस्य च \"ता अन्नमसृजन्त\" इत्यम्मयत्वं सिद्धम्। आपोमयः प्राणः\" इति चाष्प्रकृतित्वं प्राणस्यावगम्यते। अतो मनः प्राणे संपद्यते\" इत्यत्र प्राणशब्देन प्राणप्रकृतिभूता अपो निर्दिश्य तासु मनःसम्पत्तिप्रतिपादने परम्परया स्वकारणे लय इति सम्पत्तिवचनमुपपन्नं भवति इति।परिहारस्तु \"अन्नमयं हि सोम्य मनः, आपोमयः प्राणः\" इति मनःप्राणयोरन्नेनाद्भिश्चाप्यायनमुच्यते, न तत्प्रकृतित्वम्, आहङ्कारिकत्वान्मनसः, आकाशविकारत्वाच्च प्राणस्य। प्राणशब्देनापां लक्षणा च स्यादिति।। 3।।\n।। मनोधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.2 मनोधिकरणम्\n'मनः प्राणे' इत्यत्र किं प्राणशब्देनाप उच्यन्ते, उत प्राण एवेति संशयः। प्राणस्य मनःप्रकृतित्वाभावात् “ अन्नमयं हि सोम्य मनः” इति मनसोऽन्नमयत्वश्रवणात्, अपां चान्नप्रकृतित्वेन, तत्संपत्तिरुपपद्यत इति प्राणशब्देनाप उच्यन्त इति पूर्वपक्षः “आपोमयः प्राणः\" इति ह्यम्मयत्वात् प्राणस्य, प्राणशब्देनापो वक्तुं युज्यन्ते इति। राद्धान्तस्तु - “ अन्नमयं हि सोम्य मनः आपोमयः प्राणः” इति मनःप्राणयोर्न तत्तत्प्रकृतित्वमुच्यते, अपि तु तदाप्यायनम्, आहङ्कारिकत्वान्मनसः, प्राणस्य चाकाशप्रकृतित्वात्। अतः वाङ्मनसीतिवत् तदुत्तरात् “ मनः प्राणे” इति शब्दात्, तत् सर्वेन्द्रियसंयुक्तं मनः प्राणे संयुज्यते ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.2 मनोधिकरणम्\nउत्तरात् \"मनः प्राणे\" इति शब्दात् सर्वेन्द्रिययुक्तं मनः प्राणे संयुज्यते ।।"
                            }
                        ]
                    },
                    {
                        "verse_number": 14,
                        "original_text": "Adhikaraṇa 4.2.3 अध्यक्षाधिकरणम्\nसोऽध्यक्षे तदुपगमादिभ्यः ॥4.2.4॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.3 अध्यक्षाधिकरणम्\nयथा \"वाङ्मनसि संपद्यते मनः प्राण\" इति वचनानुरोधेन मनःप्राणयोरेव वाङ्मनसयोः संपत्तिः तथा प्राणस्तेजसीति वचनात्तेजस्येव प्राणः सम्पद्यते इति प्राप्त उच्यते सोऽध्यक्षे इति। स प्राणोऽध्यक्षे करणाधिषे जीवे सम्पद्यते। कुतः? तदुपगमादिभ्यः, प्राणस्य जीवोपगमस्तावच्छ्रूयते \"एवमेवेममात्मानमन्तकाले सर्वोप्राणा अभिसमायन्ति\" इति, तथा जीवेन सहप्राणस्योत्क्रान्तिः श्रूयते \"तमुत्क्रामन्तं प्राणोऽनूत्क्रामति इति, प्रतिष्ठा च जीवेन सह श्रूयते \"कस्मिन्नुत्क्रान्त उत्क्रान्तो भविष्यामि कस्मिन् वा प्रतिष्ठिते प्रतिष्ठास्यामि\" इति। एवं जीवेन संयुज्य तेन सह तेजस्सम्पत्तिरिह प्राणस्तेजसीत्युच्यते, यथा यमुनाया गङ्गया संयुज्य सागरगमनेऽपि यमुना सागरं गच्छतीति वचो न विरुद्धयते, तद्वत्।। 4।।\n।। अध्यक्षाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.3 अध्यक्षाधिकरणम्\nसः प्राणः किं तेजसि संयुज्यते, उत जीव इति संशयः। “ प्राणस्तेजसीति वचनात्तेजस्येवेति पूर्वः पक्षः। राद्धान्तस्तु - उत्क्रान्तौ प्राणस्य जीवोपगमादिश्रुतेः प्राणः करणाध्यक्षे जीवे संयुज्यते। एतदविरोधाय जीवे संयुज्य पश्चात्तेजस्संयोगं “ प्राणस्तेजसीति वदति। श्रूयन्ते हि प्राणस्य जीवोपगमादयः “ एवमेवेममात्मानमन्तकाले सर्वे प्राणा अभिसमायन्ति “ तमुत्क्रामन्तं प्राणोऽनूत्क्रामति “कस्मिन्वा प्रतिष्ठिते प्रतिष्ठास्यामि। इत्यादिषु ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.3 अध्यक्षाधिकरणम्\nस प्राणाऽनन्तरं जीवेन संयुज्यते, \"एवमेवेममात्मनमन्तकाले सर्वे प्राणा अभिसमायन्ति\" इति प्राणस्य जीवोपगमादिश्रुतेः ।।"
                            }
                        ]
                    },
                    {
                        "verse_number": 15,
                        "original_text": "Adhikaraṇa 4.2.4 भूताधिकरणम्\nभूतेषु तच्छ्रुतेः ॥4.2.5॥\nनैकस्मिन् दर्शयतो हि ॥4.2.6॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.4 भूताधिकरणम्\n\"प्राणस्तेजसि\" इति जीवसंयुक्त्तस्य प्राणस्य तेजसि संपत्तिरुक्त्ता; सा सम्पत्तिः किं तेजोमात्रे? उत संहतेषु सर्वेषु भूतेष्विति विशये तेजोमात्रश्रवणात्तेजसि इति प्राप्त उच्यते- भूतेषु इति। भूतेषु संपद्यते, कुतः? तच्छ्रुतेः \"पृथिवीमय आपोमयः तेजोमयः\" इति जीवस्य सञ्चरतः सर्वभूतमयत्वश्रुतेः। ननु तेजःप्रभृतिष्वेकैकस्मिन् क्रमेण संपत्तावपि \"पृथिवीमयः\" इत्यादिका श्रुतिरुपपद्यते, अत आह -।। 5।।\nनैकस्मिन्, एकैकस्य कार्याक्षमत्वात्। दर्शयतो ह्यक्षमत्वं श्रुतिस्मृती \"अनेन जीवेनात्मनाऽनुप्रविश्य नामरूपे व्याकरवाणि तासां त्रिवृतं त्रिवृतमेकैकां करवाणि\" इति नामरूपव्याकरणयोग्यत्वाय त्रिवृत्करणमुपदिश्यते। \"नानावीर्याः पृथग्भूतास्ततस्यते संहति विना नाशक्नुवन्प्रजाः स्त्रष्टुमसमागम्य कृत्स्नशः। समेत्यान्योन्यसंयोगं परस्परसमाश्रयाः। महादाद्या विशेषान्ता ह्यण्डमुत्पादयन्ति तै\" इति। अतः \"प्राणस्तेजसि\" इति तेजश्शब्देन भूतान्तरसंसृष्टमेव तेजज्रभिधीयते। अतो भूतेष्वेव सम्पत्तिः।। 6।।\n।। भूताधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.4 भूताधिकरणम्\n'प्राणस्तेजसीति किं तेजोमात्रे प्राणस्संयुज्यते, उत भूतान्तरसंसृष्ट इति संशयः। तेजसीति वचनात्तेजोमात्र इति पूर्वपक्षः। “पृथिवीमयः” इत्यादिना सञ्चरतो जीवस्य सर्वभूतमयत्वश्रुतेः, त्रिवृत्करणश्रुतिस्मृतिभ्याञ्च तेजस एकस्य कार्याक्षमत्वाद्भूतान्तरसंसृष्ट इति राद्धान्तः। सूत्रद्वयं व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.4 भूताधिकरणम्\n\"प्राणस्तेजसि\" इति भूतान्तरसंसृष्टं तेजोऽभिधीयत इति प्राणो भूतेषु संयुज्यते।।\n\"तेजसि\" इति न तेजोमात्रे, त्रिवृत्करणश्रुतिस्मृतिभ्यां केवलस्यतेजसोऽनवस्थानात् ।।"
                            }
                        ]
                    },
                    {
                        "verse_number": 16,
                        "original_text": "Adhikaraṇa 4.2.5 आसृत्युपक्रमाधिकरणम्\nसमाना चासृत्युपक्रमादमृतत्वं चानुपोष्य ॥4.2.7॥\nतदापीतेः संसारव्यपदेशात् ॥4.2.8॥\nसूक्ष्मं प्रमाणतश्च तथोपलब्धेः ॥4.2.9॥\nनोपमर्देनातः ॥4.2.10॥\nअस्यैव चोपपत्तेरूष्मा ॥4.2.11॥\nप्रतिषेधादिति चेन्न शारीरात् स्पष्टो ह्येकेषाम् ॥4.2.12॥\nस्मर्यते च ॥4.2.13॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.5 आसृत्युपक्रमाधिकरणम्\nइयमुत्क्रान्तिः किं विद्वदविदुषोः समाना? उताविदुष एवेति चिन्तायाम्, अविदुष एवेति प्राप्तम्। कुतः? विदुषोऽत्रैवामृतत्ववचनादुत्क्रान्त्यभावात्। विदुषो ह्यत्रैवामृतत्वं श्राव्यते \"यदा सर्वे प्रमुच्यन्ते कामा येऽस्य हृदि स्थिताः। अथ मर्त्योऽमृतो भवत्यत्र ब्रह्म समश्नुते\" इति। एवं प्राप्तेऽभिधीयते- समाना चासृत्युपक्रमात् इति, विदुषोऽप्यासृत्युपक्रमादुत्क्रान्तिः समाना। आसृत्युपक्रमात्- आगत्युपक्रमात्, नाडीप्रवेशात् प्रागित्यर्थः। विदुषोऽपि हि नाडीविशेषेणोत्क्रम्य गतिः श्रुयते \"शतं चैका च हृदस्य नाड्यस्तासां मृर्द्धानमभिनिःसृतैका। तयोर्ध्वमायन्नमृतत्वमेति विष्वङ्ङन्या उत्क्रमणे भवन्ति\" इति। एवं नाडीविशेषेण गतिश्रवणाद्विदुषोऽप्युत्क्रान्तिरवर्जनीया। सा च नाडीप्रवेशात् प्राग्विशेषाश्रवणात्समाना। तत्प्रवेशदशायां च विशेषः श्रूयते \"तेन प्रद्योतेनैष आत्मा निष्क्रामति चक्षुषो वा मूर्ध्नो वा अन्येभ्यो वा शरीरदेशेभ्यः\" इति। \"शतं चैका च हृदयस्य\" इत्यनया श्रुत्यैकार्थ्यात् भूर्ध्नो निष्क्रमणं विद्वद्विषयम्, इतरदविद्वद्विषयम्, यदुक्त्तं विदुषोऽत्रैवामृतत्वं श्राव्यते इति, तत्रोच्यते- अमृतत्वं चानुपोष्य इति। चशब्दोऽवधारणे। अनुपोष्य शरीरेन्द्रियादिसंबन्धमदग्ध्वैव, यदमृतत्वम् - उत्तरपूर्वाधयोरश्लेषविनाशरूपं प्राप्यते, तदुच्यते \"यदा सर्वे प्रमुच्यन्ते\" इति चोपासनवेलायां यो ब्रह्मानुभवस्तद्विषयमित्यभिप्रायः।। 7।।\nअवश्यं च तत् अमृतत्वमदग्धदेहसम्बधस्यैवेति विमेयम्, कुतः? आऽपीतेः संसारव्यपदेशात्, अपीतिरप्ययो ब्रह्मप्राप्तिः। सा चार्चिरादिना मार्गेणदेशविशेषं गत्वेति वक्ष्यते,आतदवस्थाप्राप्तेः संसारोदेहसम्बन्धलक्षणो हि व्यपदिश्यते, \"तस्य तावदेव चिरं यावन्न विमोक्ष्येऽथ संपत्स्ये\" इति। \"अश्व इव रोमाणि विधूय पापं चन्द्र इव राहोर्मुखात् प्रमुच्य। धूत्वा शरीरमकृतं कृतात्मा ब्रह्मलोकमभिसंभवामि\" इति च।। 8।।\nइतश्च विदुषोऽपि बन्धो नात्र विदग्धः, यतः सूक्ष्मं शरीरमनुवर्तते। कुत इदमवगम्यते। प्रमाणतस्तथोपलब्धेः। उपलभ्यते हि देवयानेन पथा गच्छतो विदुषः, \"तं प्रतिव्रूयात् सत्यं व्रूयात्\" इति चन्द्रमसा संवादवचनेन शरीरसद्भावः। अतः सूक्ष्मशरीरमनुवर्तते। अतश्च बन्धो न दग्धः।। 9।।\nअतः \"यदा सर्वे प्रमुच्यन्ते कामा येऽस्य हृदि स्थिताः। अथ मर्त्योऽमृतो भवत्यत्र ब्रह्म समश्नुते\" इति वचनं न बन्धोपमर्देनामृतत्वं वदति।। 10।।\nअस्य सूक्ष्मशरीरस्य क्कचिद्विद्यमानत्वोपपत्तेर्विदुषः प्रक्रान्तमरणस्य मरणात्प्रागूष्मा स्थूलशरीरेक्काचित्क उपलभ्यते। न च स्थूलस्यैव शरीरस्यायमूष्मा अन्यत्रानुपलब्धेः, ततश्चोष्मणः क्कचिदुपलब्धिर्विदुषः सूक्ष्मशरीरस्योत्क्रन्तिनिबन्धनेति गम्यते, तस्माद्विदुषोऽप्यासृत्युपक्रमात्समानोत्क्रान्तिरिति सुष्ठूक्त्तम्। पुनरपि विदुष उत्क्रन्तिर्न सम्भवतीत्याशङ्क्य परिह्रियते।। 11।।\nयदुक्त्तं विदुषोऽप्युत्क्रान्तिः समानेति तन्नोपपद्यते, विदुष उत्क्रान्तिप्रतिषेधात्, तथा हि \"स एतास्तेजोमात्राः समभ्याददानो हृदयमेवान्वपक्रामति\" तमुत्क्रामन्तं प्राणोऽनूत्क्रामति\" इत्यविदुष उत्क्रान्तिप्रकारमभिधाय \"अन्यन्नवतरं कल्याणतरं रूपं कुरुते\" इति। देहान्तरपरिग्रहं चाभिधाय \"प्राप्यान्तं कर्मणस्तस्य यत्किञ्चेह करोत्ययं तस्माल्लोकात्पनरेत्यस्मै लोकाय कर्मण इति तु कामयमानः\" इत्यर्विद्वद्विषयं परिसमाप्य \"अथाकामयमानो योऽकामोनिष्काम आप्तकाम आत्मकामो न तस्य प्राणा उत्क्रामन्ति ब्रह्मैव सन्व्रह्माष्येति\" इति विदुष उत्क्रान्तिः प्रतिषिध्यते, तथा पूर्वत्रार्तभागप्रश्नेऽपि विदुष उत्क्रान्तिप्रतिषेधो दृश्यते \"अपपुनर्मृत्युं जयति\" इति विद्वांसं प्रस्तुत्य \"याज्ञवल्क्य इति होवाच यत्रायं पुरुषो म्रियत उदस्मात्प्राणा उत्क्रामन्त्याहो\" इति पृष्टे \"नेति होवाच याज्ञवल्क्योऽत्रैव समवलीयन्ते स उच्छकयत्याध्मातो मृतः शेतः\" इति। अतो विद्वानिहैवामृतत्वं प्राप्नोतीति चेत् तन्न, शारीरात् प्रत्यगात्मनः प्राणानामुत्क्रान्तिर्ह्यत्र प्रतिषिध्यते, न शरीरात्, \"न तस्य प्राणा उत्क्रामन्ती\"त्यत्र तच्छब्देन \"अथाकामयमानः\" इति प्रकृतः शारीर एव परामृश्यते नाश्रुतं शरीरम्। तस्येति षष्ठया प्राणानां सम्बन्धित्वेन शारीरो निर्दिष्टः न तूक्रान्त्यपादनत्वेन, उत्क्रान्त्यपादानन्तु शरीरमेवेति चेन्न अपादानापेक्षायामश्रुताच्छरीरात् सम्बन्धितया श्रुतस्यात्मन एव सन्निहितत्वेनापादानतयाऽपि ग्राह्यत्वात्। किञ्च प्राणानां जीवसम्बन्धितयैव प्रज्ञातानां तत्सम्बन्धकथने प्रयोजनाभावात् सम्बन्धमात्रवाचिन्या षष्ठ्या अपादनमेव विशेष इति निश्चीयते, यथा नटस्य शृणोतीति, न चात्र विवदितव्यं स्पष्टो ह्येकेषां माध्यन्दिनानामाम्नाये शारीरो जीव एवापादानमिति, योऽकामो निष्काम आप्तकाम आत्मकामो न तस्मात्प्राणा उत्क्रामन्तीति। शारीरात्प्राणानामुत्क्रान्तिप्रसङ्गाभावात्प्रतिषेधो नोपपद्यते इति चेन्न तस्य तावदेव चिरमिति विदुषः शरीरवियोगकाले ब्रह्मसम्पत्तिवचनेन प्राणानामपि तस्मिन् काले शारीराद् विदुषो वियोगः प्रसज्यते, ततश्च देवयानेन पथा ब्रह्मसम्पत्तिनोपपद्यत इति न तस्य प्राणश उत्क्रामन्ति देवयानेन पथा ब्रह्मप्राप्तेः प्राग् जीवाद्विदुषोऽपि प्राणा न विश्लष्यन्तीत्युच्यते। आर्तभागप्रश्नोऽपि यदा विद्वद्विषयः तदाऽयमेव परिहारः, स त्वविद्वद्विषयस्तत्र प्रश्नप्रतिवचनयोर्ब्रह्मविद्याप्रसङ्गादर्शनात्, तत्र हि ग्रहादिग्रहरूपेणेन्द्रियोन्द्रियार्थस्वभावोऽपामग्न्यन्नत्वं मि्रयमाणस्य जीवस्य प्राणापरित्यागो मृतस्य नामवाच्यकीत्यर्नुवृत्तिस्तस्य च पुण्यपापानुगुणगतिप्राप्तिरित्येतेऽथर्ाः प्रश्नपूर्वपं प्रत्युक्त्ताः, तत्र चापपनर्मृत्युं जयतीत्यपानग्न्यन्नत्वज्ञानादग्निजय एव मृत्युञ्जय उच्यते अतो नात्र विदुषः प्रसङ्गः, अविदुषस्तु प्राणाऽनुत्क्रान्तिवचनं स्थूलदेहवत्प्राणा न मुचन्ति, अपि तु भूतसुक्ष्मवज्जीवं परिष्वज्य गच्छन्तीति प्रतिपादयतीति निरवद्यम्।। 12।।\nस्मर्यते च विदुषोऽपि मूद्धन्यनाड्योत्क्रन्तिः। \"ऊर्ध्वमेकः स्थितस्तेषां यो भित्त्वा सूर्यमण्डलम्। ब्रह्मलोकमतिक्रम्य तेन याति परां गतिम्\" इति।।\n।। आसृत्युपक्रमाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.5 आसृत्युपक्रमाधिकरणम्\nइयमुत्क्रान्तिः किं विद्वदविदुषोस्समाना, उताविदुष एवेति संशयः। विदुषोऽत्रैवामृतत्वप्राप्तिश्रुतेरविदुष एवेति पूर्वः पक्षः। श्रूयते हि विदुषोऽत्रैव ब्रह्मप्राप्तिः ‘‘यदा सर्वे प्रमुच्यन्ते कामा येऽस्य हृदि स्थिताः। अथ मर्त्योऽमृतो भवत्यत्र ब्रह्म समश्नुते ॥ इति। राद्धान्तस्तु - विदुषोऽर्चिरादिकयैव ब्रह्मप्राप्तिः, अर्चिरादिगत्युपक्रमात्प्रागियमुत्क्रान्तिस्समाना। गतिश्च मूर्धन्यनाड्या। “शतं चैका हृदयस्य नाड्यस्तासां मूर्धानमभिनिस्सृतैका, तयोर्ध्वमायन्नमृतत्वमेति इति श्रुतेः। “यदा सर्वे प्रमुच्यन्ते “ इत्यनेन गतिश्रुत्यविरोधायामृतत्वसाधनभूतोपासननिष्पत्तिरुच्यते, हृदि स्थिताः कामा यदा प्रमुच्यन्ते, तदैवोपासनारम्भान्मर्त्योऽमृतो भवतीति। अत्र - कामविमोकपूर्वकोपासने स्थितोऽर्चिरादिकया गत्या ब्रह्म समश्नुते इत्यर्थः। सूत्रार्थस्तु - सृतिः - गतिः, आगत्युपक्रमादुत्क्रान्तिर्विदुषोऽपि समाना, विदुषोऽर्चिरादिगतिश्रुतेः” अथ मर्त्योऽमृतो भवति “ इत्युच्यमानममृतत्वमनुपोष्य च अदग्ध्वैव शरीरेन्द्रियादिसंबन्धम्, उपासनारम्भपरिकररूपमित्यर्थः ॥\nतत् - अमृतत्वम्, उक्तप्रकारमेव। कुतः? आपीतेस्संसाराख्यव्यपदेशात् - अपीतिः - ब्रह्मप्राप्तिः, अर्चिरादिकया गत्या देशविशेषं गत्वा यावद्ब्रह्म प्राप्यते, तावत्संसारः - शरीरसंबन्धो हि व्यपदिश्यते ॥\nगतिव्यपदेशादेव शरीरादुत्क्रान्तस्य कथं शरीरसंबन्ध इत्यत्राह - सूक्ष्मं प्रमाणतश्च तथोपलब्धेः ॥4.2.9॥ सूक्ष्मशरीरमनुवर्तते, गतिव्यपदेशात्। न केवलं गतिव्यपदेशादेव, प्रमाणान्तरतश्च तथा सूक्ष्मशरीरवत्त्वस्योपलब्धेश्च। विदुषोऽर्चिरादिकया गत्या गच्छतश्चन्द्रमसा संवादोऽयमुपदिश्यते “ तं प्रतिब्रूयात् “ सत्यं ब्रूयात् इत्यादिना ॥\nअतः उक्ताद्धेतुकलापात्,” अथ मर्त्योऽमृतो भवतीति वचनं न देहसंबन्धोपमर्देनामृतत्त्वं वदति, अपि तूक्तमेवोपासनारम्भरूपं वदतीत्यर्थः ॥\nअस्य - सूक्ष्मशरीरस्य विद्यमानत्वोपपत्तेश्च न देहसंबन्धोपमर्देन। उपलभ्यते ह्युत्क्रममाणस्य विदुषः क्वचिदूष्मा सूक्ष्मदेहगुणः, नचायं स्थूलदेहगुणः, अन्यत्रानुपलब्धेः। अतो विद्वान् सूक्ष्मशरीरेणोत्क्रामति ॥\n“स एतास्तेजोमात्राः “इत्यारभ्य इति तु कामयमानाः इत्यन्तेनाविदुषः उत्क्रान्तिप्रकारं लोकान्तरगमनं पुनरावृत्तिं चाभिधाय, “अथाकामयमानः” इत्यादिना “ न तस्य प्राणा उत्क्रामन्ति ब्रह्मैव सन् ब्रह्माप्येति” इति विदुष उत्क्रान्तिप्रतिषेधादुक्तप्रकारो नोपपद्यत इति चेत्: तन्न, शारीरात्प्राणानामविश्लेषोऽनेनोच्यते। तस्य अकामयमानस्य विदुषश्शारीरस्य, प्राणास्स्वस्मान्नोत्क्रामन्ति। देवयानेन गमनाय सहैव तिष्ठन्ति। अयमर्थः - स्पष्टो ह्येकेषां - माध्यन्दिनशाखिनां पाठे “ योऽकामो निष्काम आप्तकाम आत्मकामो न तस्मात्प्राणा उत्क्रामन्ति इति ॥\nस्मर्यते च विदुषोऽपि मूर्धन्यनाड्योत्क्रान्तिः “ ऊर्ध्वमेकः स्थितस्तेषां यो भित्त्वा सूर्यमण्डलम्। ब्रह्मलोकमतिक्रम्य तेन याति परां गतिम्। इति ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.5 आसृत्युपक्रमाधिकरणम्\nअर्चिरादिगत्युपक्रमात्प्रागुत्क्रान्तिर्विद्वदविदुषोः समाना, विदुषोऽर्चिरादिगत्या ब्रह्मप्राप्तिश्रुतेः। \"यदा सर्वे प्रमुच्यन्ते कामा येऽस्य हृदि स्थिताः । अथ मर्त्योऽमृतो भवत्यत्र ब्रह्म समश्नुते\" इत्यत्रैवामृतत्वब्रह्मप्राप्तिवचनं शरीरेन्द्रियादिसंबन्धमदग्वैवोपासनारम्भाभिप्रायमित्यभ्युपगन्तव्यमित्यर्थः ।।\nअर्चिरादिगमनेन ब्रह्मप्रप्तेः प्राक् शरीरसंबन्धव्यपदेशात् तदमृतत्वादिवचनमुक्तप्रकारमेव ।।\nशरीरादुत्क्रान्तस्यापि सूक्ष्मशरीरमनुवर्तते, अन्यथा गत्यनुपपत्तेः। न केवलं गत्यनुपपत्तिमात्रं सूक्ष्मशरीरवत्तवे प्रमाणम् , चन्द्रमसा संवादादिप्रमाणान्तरतश्च सूक्ष्मशरीरक्त्वोपलब्धेः \"तं प्रति ब्रूयात्\" \"सत्यं ब्रूयात्\" इति ।।\nअत उक्ताद्धेतोः \"अथ मर्त्योऽमृतो भवति\" इत्याद्यमृतत्वचनं न देहसंबन्धोपमर्देन ।।\nअस्य सूक्ष्मशरीरस्य विद्यमानत्वोपपत्तेश्च न तदुपमर्दन । उपलभ्यते ह्युत्क्रामतो विदुषः क्वचित्  सूक्ष्मदेहगुण ऊष्मा । अन्यत्रानुपलम्भान्न स स्थूलगुणः ।।\n\"अथाकामयमानो न तस्य प्राणा उत्क्रामन्ति\" इति विदुष उत्क्रान्तिप्रतिषेधादत्रैव साक्षाद् ब्रह्मप्राप्तिरिति चेत्; नैतत् । विदुष उत्क्रममाणस्यार्चिरादिकया गमनाय प्राणा न विश्लिष्यन्त इति ह्युच्यते \"न तस्य प्राणा उत्क्रामन्ति\" इति । अयमर्थो माध्यंदिनानां पाठे स्पष्टोऽभिधीयते \"योऽकामो निष्काम आप्तकाम आत्मकामो न तस्य प्राणा उत्क्रामन्ति\" इति ।अयमर्थो माध्यंदिनानां पाठे स्पष्टोऽभिधीयते \"योऽकामो निष्काम आप्तकाम आत्मकामो न तस्मात्प्राणा उत्क्रामन्ति\" इति ।।\nविदुषोऽपि मूर्धन्यनाड्या गमनं स्मर्यते च --- \"ऊर्ध्वमेकः स्थितस्तेषां यो भित्वा सूर्यमण्डलम् । ब्रह्मलोकमतिक्रम्य तेन याति परां गतिम् \"।। इति ।"
                            }
                        ]
                    },
                    {
                        "verse_number": 17,
                        "original_text": "Adhikaraṇa 4.2.6 परसंपत्त्यधिकरणम्\nतानि परे तथा ह्याह ॥4.2.14॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.6 परसंपत्त्यधिकरणम्\nसकरणग्रामः सप्राणः करणाध्यक्षः प्रत्यगात्मोत्क्रान्तिवेलायां तेजःप्रभृतिभूतसूक्ष्मेषु सम्पद्यत इत्युक्त्तम्; सैषा सम्पत्तिर्विदुषो न विद्यत इत्याशङ्कय परिहृतम्, तानि पुनर्जीवपरिष्वक्त्तानि भूतसूक्ष्माणि किं यथाकर्म यथाविद्यं च स्वकायर्ाय गच्छन्ति? उत परमात्मनि सम्पद्यन्त इति विशये मध्ये परमात्मसम्पत्तौ सुखदुःखोपभोगरूपकार्यादर्शनात्, तदुपभोगानुगुण्येन यथाकर्म यथाविद्यं च गच्छन्ति। इति प्राप्त उच्यत तानि परे इति। तानि परस्मिन्नात्मनि सम्पद्यते; कुतः? तथा ह्याह श्रुतिः तेजः परस्यां देवतायाम्\" इति। यथाह श्रुतिस्तदनुगुणं कार्यं कल्प्यमित्यर्थः। सुषुप्तिप्रलययोर्यथा परमात्मसम्पत्त्या सुखदुःखोपभोगायासविश्रमः; तद्वदिहापि।। 14।।\n।। परसम्पत्त्यधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.6 परसंपत्त्यधिकरणम्\n“प्राणस्तेजसीति तेजश्शब्दनिर्दिष्टानि भूतानि जीवपरिष्वक्तानि किं परस्यां देवतायां संपद्यन्ते, उत यथाकर्म यथाविद्यं च गच्छन्तीति संशयः। तदानीं सुखदुःखोपभोगाद्यभावेन परसंपत्तौ प्रयोजनाभावात् यथाकर्म यथाविद्यमिति पूर्वः पक्षः। सर्वस्य परदेवताकार्यत्वेन तदात्मकत्वात् गन्तव्यस्थानमिदं “परस्यां देवतायाम्” इत्युच्यते। राद्धान्तस्तु - तानि परे - परस्मिन्ब्रह्मणि संपद्यन्ते। “ तेजः परस्यां देवतायामिति ह्याह श्रुतिः। यथाश्रुति विश्रमस्थानत्वेन कार्यं परिकल्प्यमित्यर्थः। सूत्रं च व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.6 परसंपत्त्यधिकरणम्\n\"तेजः परस्यां देवतायाम्\" इति श्रुतेः परदेवतासंपत्तिरुत्क्रममाणस्य विश्रमस्थानमिति तानि भूतानि जीवसंयुक्तानि परदेवतायां ,संपद्यन्ते ।।"
                            }
                        ]
                    },
                    {
                        "verse_number": 18,
                        "original_text": "Adhikaraṇa 4.2.7 अविभागधिकरणम्\nअविभागो वचनात् ॥4.2.15॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.7 अविभागधिकरणम्\nसेयं परमात्मनि सम्पत्तिः किं प्राकृतलयवत् कारणापत्तिरूपा? उत \"वाङ्मनसि\" इत्यादिवदविभागरूपेति चिन्तायां परमात्मनः सर्वेषां योनिभूतत्वात्कारणापत्तिरूपा इति प्राप्त उच्यते- अविभागः इति। अपृथग्भावः- पृथग्व्यवहारानर्हसंसर्ग इत्यर्थः। कुतः? वचनात् \"तेजः परस्यां देवताया\"मित्यत्रापि \"वाङ्मनसि सम्पद्यते\" इत्यतः सम्पद्यत इति वचनस्यानुषङ्गात्, तस्य च संसर्गविशेषवाचित्वात्; अनुषक्त्तस्याभिधानवैरूप्ये प्रमाणाभावादुत्क्रान्तिवेलायां कारणापत्तिप्रयोजनाभावात्। पुनस्तत्राव्यक्त्तादिसृष्टयवचनाच्च।। 15।।\n।। अविभागाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.7 अविभागधिकरणम्\nसेयं परमात्मनि संपत्तिः किं प्राकृतप्रलयवत्कारणापत्तिरूपा, उत मनःप्रभृतिसंपत्तिवदविश्लेषमात्रमिति संशयः। परमात्मनः कारणत्वात्, तत्संपत्तिवचनाच्च कारणापत्तिरेवेति पूर्वःपक्षः। राद्धान्तस्तु - “वाङ्मनसि संपद्यते “ इति श्रुतस्यैव संपत्तिवचनस्य सर्वत्रानुषङ्गादत्रानुषक्तस्य चाभिधानवैरूप्यासंभवादत्राप्यविभागः - अविश्लेष एवोच्यते। सूत्रमपि व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.7 अविभागधिकरणम्\nपरदेवतासंपत्तिवचनमविभागमात्रपरम्, \"वाङ् मनसि संपद्यते\" इति संपत्तिपदस्यैवात्रानुषक्तस्यार्थान्तरपपत्वे प्रमाणाभावात् । मनः प्रभृतिषु हि प्रलयासंभवादिविभागमात्रम्।।"
                            }
                        ]
                    },
                    {
                        "verse_number": 19,
                        "original_text": "Adhikaraṇa 4.2.8 तदोकोधिकरणम्\nतदोकोऽग्रज्वलनं तत्प्रकाशितद्वारो विद्यासामर्थ्यात्तच्छेषगत्यनुस्मृतियोगाच्च हार्दानुगृहीतः शताधिकया ॥4.2.16॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.8 तदोकोधिकरणम्\nएवं गत्युपक्रमावधि विद्वदविदुषोः समानाकार उत्क्रानितप्रकार उक्त्तः, इदानीं विदुषो विशेष उच्यते। तत्रेदमाम्नायते- \"शतं चैका च हृदस्य नाड्यस्तासां मूर्द्धानमभिनिःसृतैका। तयोर्ध्वमायन्नमृतत्वमेति विष्वङ्ङन्या उत्क्रमणे भवन्ति\" इति। अनया नाडीनां शताधिकया मूर्द्धन्यनाड्येव विदुषो गमनमन्याभिरेव चाविदुषो गमनमित्ययं नियम उपपद्यते, नेति संशयः। किं युक्त्तम्? नियमो नोपपद्यत इति। कुतः? नाडीनां भूयस्त्वादतिसूक्ष्मत्वाच्च दुर्विवेचतया पुरुषेणोपादातुमशक्यत्वात्। \"तयोर्ध्वमायन्नमृतत्वमेति विष्वङ्ङन्य उत्क्रमणे भवन्ति\" इति यादृच्छिकीमुत्क्रान्तिमनुवदतीति युक्त्तमिति- एवं प्राप्त प्रचक्ष्महे- शताधिकया इति। विद्वान् शताधिकया मूर्द्धन्ययैव नाङ्योत्क्रामति। न चास्याविदुषो दुर्विवेचत्वं विद्वान् हि परमपुरुषाराधनभूतात्यर्थप्रियगत्यनुस्मरणयोगाच्च प्रसन्नेन हादेन परमपुरुषेणानुगृहीतो भवति। ततश्च तदोकः तस्य जीवस्य स्थानं हृदयम्, अग्रज्वलनं भवति, अग्रेज्वलनं प्रकाशनं यस्य तदितमग्रज्वलनम्। परमपुरुषप्रसादात्प्रकाशितद्वारो विद्वांस्तां नाडी विजानातीति तया विदुषो गतिरुपपद्यते।। 16।।\n।। तदोकोऽधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.8 तदोकोधिकरणम्\nशतं चैका च हृदयस्य नाड्यः तासां मूर्धानमभिनिःसृतैका। तयोर्ध्वमायन्नमृतत्वमेति विष्वङ्ङन्या उत्क्रमणे भवन्ति ॥ इति शताधिकया मूर्धन्यया नाड्या विदुषो गमनमिति नियमः सम्भवति नेति संशयः। नाडीनाम् अतिसूक्ष्मत्वेन दुर्विवेचत्वात् नियमो न सम्भवतीति यादृच्छिकीं तया गतिमनुवदतीदं वचनमिति पूर्वः पक्षः। राद्धान्तस्तु - परमपुरुषाराधनभूतया विद्यया तदङ्गभूतगतिचिन्तनेन च प्रीतेन परमपुरुषेणानुगृहीतो जीवस्तत्प्रसादप्रकाशितद्वारः तयैव मूर्धन्यया नाड्या गच्छतीति ॥ सूत्रार्थस्तु - हार्दपरमपुरुषाराधनरूपविद्यासामर्थ्यात् तच्छेषगत्यनुस्मृतियोगाच्च प्रीतहार्दानुगृहीतो भवति जीवः, ततः तदोकः जीवस्य स्थानं हृदयम्, अग्रज्वलनम् - प्रकाशिताग्रं भवति, एवं परमपुरुषप्रकाशितद्वारः शताधिकया गच्छति, “ तस्याश्शिखाया मध्ये परमात्मा व्यवस्थितः” सर्वस्य चाहं हृदि सन्निविष्टः” इति हार्दः परमात्मा ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.8 तदोकोधिकरणम्\nहार्दपरमपुरुषाराधनरूपविद्यासामर्थ्यात् तदङ्गतिचिन्तनेन च , पिरीतपरमपुरुषानुगृहीतस्तदनुग्रहतः प्रकाशिततद् द्वारो जीवः शताधिकया मूर्धन्यनाड्या गच्छति । तदनुग्रे प्रकाशवद्भवति । हार्दः परमात्मा परमपुरुषः \"तस्याः शिखाया मध्ये परमात्मा व्यवस्थितः\" \"सर्वस्य चाहं हृदि संनिविष्टः\" इति हि श्रुतिमृती ।।"
                            }
                        ]
                    },
                    {
                        "verse_number": 20,
                        "original_text": "Adhikaraṇa 4.2.9 रश्म्यनुसाराधिकरणम्\nरश्म्यनुसारी ॥4.2.17॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.9 रश्म्यनुसाराधिकरणम्\nविदुषो हृदयाच्छताधिकया मूर्धन्यनाड्या निर्गतस्यादित्यरश्मीननुसृत्यादित्यमण्डलगतिः श्रूयते। \"अथ यत्रैतस्माच्छरीरादुत्क्रामत्यथैतैरेव रश्मिभिरूर्ध्वमाक्रमते\" इति। तत्र रश्म्यनुसारेणैवेत्ययं गतिनियमः सम्भवति, नेति चिन्तायां निशि मृतस्य विदुषो रश्म्यनुसारासम्भवादनियमः। वचनं तु पक्षप्राप्तविषयम्- इति प्राप्ते उच्यते- रश्म्यनुसारी इति। रश्म्यनुसार्येव विद्वानूर्ध्वं गच्छति। कुतः? \"अथैतैरेव रश्मिभिः\" इत्यवधारणात्; पाक्षिकत्वे ह्येवकारोऽनर्थकः स्यात्। यदुक्त्तं निशि मृतस्य रश्म्यसम्भवात् रश्मीननुसृत्य गमनं नोपपद्यत इति, तन्न, निश्यपि सूर्यरश्म्युनुसारः सम्भवति, लक्ष्यते हि निश्यपि निदाधसमये ऊष्मोपलब्ध्या रश्मिसद्भावः, हेमन्तादौ तु हिमाभिभवाद्दुर्दिन इवोष्मानुपलम्भः, श्रूयते च नाडीरश्मीनां सर्वदाऽन्योन्यान्वयः, \"तद्यथा महापथ आतत उभौ ग्रामौ गच्छतीमं चामुं च एवमेवैत आदित्यस्य रश्मय उभौ लाकौ गच्छन्तीमं चामुञ्च अमुष्मादादित्यात्प्रतायन्ते त आसु नाडीषु सृप्ता आभ्या नाडीभ्यः प्रतायन्ते तेऽमुष्मिन्नादित्ये सृप्ताः\" इति। तस्मान्निश्यपि रश्मिसम्भवान्निशि मृतानामपि विदुषां रश्म्यनुसारेणैव ब्रह्मप्राप्तिरस्त्येव।। 17।।\n।। रश्म्यनुसाराधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.9 रश्म्यनुसाराधिकरणम्\n'अथ यत्रैतदस्माच्छरीरादुत्क्रामत्यथैतैरेव रश्मिभिरूर्ध्वमाक्रमते' इति विद्वान् रश्म्यनुसारी गच्छतीति नियमस्संभवतीति, नेति संशयः। निशि मृतस्य विदुषः आदित्यरश्म्यनुसारासंभवादनियम इति पूर्वः पक्षः। वचनं तु पक्षप्राप्तमनुवदति। राद्धान्तस्तु - वचनस्य पक्षप्राप्त्यनुवादित्वे “अथैतेरेवेत्यवधारणविरोधः। नच निशि रश्मयो न सन्तीति, निश्यपि निदाघसमये ऊष्मोपलब्धेः सूक्ष्मास्सन्त्येवेति रश्म्यनुसार्येव गच्छति। हेमन्तेऽनुपलब्धिः दुर्दिन इव हिमाभिभवात् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.9 रश्म्यनुसाराधिकरणम्\n\"अथैतैरेव रश्मिभिरूर्ध्वमाक्रमते\" इति श्रुतेर्विद्वान् रश्म्यनुसार्येव गच्छति। निश्यपि रश्मयः संभवन्त्येव, निदाघादावूष्मोपलब्धेः। हेमन्तेऽनुपलब्धिस्तु हिमाभिभवकृता ।।"
                            }
                        ]
                    },
                    {
                        "verse_number": 21,
                        "original_text": "Adhikaraṇa 4.2.10 निशाधिकरणम्\nनिशि नेति चेन्न संबन्धस्य यावद्देहभावित्वाद् दर्शयति च ॥4.2.18॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.10 निशाधिकरणम्\nइदमिदानीं चिन्त्यते- विदुषो निशि मृतस्यब्रह्मप्राप्तिरस्ति, नेति। यद्यपि निशायां सूर्यरश्मिसम्भवाद्रश्म्यनुसारेण गतिर्निशायामपि सम्भवति, तथाऽपि निशामरणस्य शास्त्रेषु गर्हितत्वात् परमपुरुषार्थलक्षणब्रह्मप्राप्तिर्निशामृतस्य न सम्भवति। शास्त्रेषु दिवामरणं प्रशस्तं, विपरीतं निशामरणं, \"दिवा च शुक्लपक्षश्च उत्तरायणमेव च। मुमूर्षतां प्रशस्तानि विपतीतं तु गर्हितम्\" इति। दिवामरणनिशामरणयोः प्रशस्तत्वविपरीतत्वे चोत्तमाधमगतिहेतुत्वेन स्याताम्। अतो निशि मरणमधोगतिहेतुत्वान्न ब्रह्मप्राप्तिहेतुरिति चेत् तन्न विदुषः कर्मसम्बन्धस्य यावद्देहभावित्वात्। एतदुक्त्तं भवति- अनारब्धकार्याणामधोगतिहेतुभूतानां कर्मणां विद्यासम्बन्धेनैव विनाशादुत्तरेषां चाश्लेषात्प्रारब्धकार्यस्य च चरमदेहावधित्वाद्वन्धहेत्वभावाद्विदुषो निशामृतस्यापि ब्रह्मप्राप्तिः सिद्धैव। दर्शयति च श्रुतिः \"तस्य तावदेव चिरं यावन्न विमोक्ष्ये अथ सम्पत्स्ये\" इति। \"दिवा च शुक्लपक्षश्च\" सत्यादिवचनमविद्वद्विषयम्।। 18।।\n।। निशाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.10 निशाधिकरणम्\nविदुषो निशि मृतस्य ब्रह्मप्राप्तिरस्ति, नेति संशयः। “दिवा च शुक्लपक्षश्च उत्तरायणमेव च। मुमूर्षतां प्रशस्तानि विपरीतं तु गर्हितम् ॥ इति निशामरणस्य गर्हितत्वेन अधोगतिहेतुत्वान्न ब्रह्मप्राप्तिस्संभतीति पूर्वः पक्षः। राद्धान्तस्तु - विद्यामाहात्म्यादुत्तरपूर्वाघयोरश्लेषविनाशश्रुतेरश्लिष्टविनष्टत्वात्, प्रारब्धस्यापि कर्मणः चरमदेहावधितित्वाच्च, बन्धहेत्वभावान्निशि मृतस्यापि ब्रह्मप्राप्तिरस्त्येवेति। अविद्वद्विषया निशामरणनिन्दा ॥ सूत्रार्थस्तु - निशामरणनिन्दया निशि मृतस्य न ब्रह्मप्राप्तिरिति चेत्, तन्न, संबन्धस्य यावद्देहभावित्वात् अनारब्धकार्यकर्मसंन्धस्य विद्यया विनष्टत्वात् प्रारब्धकार्यकर्मसंबन्धस्यापि यावच्चरमदेहभावित्वात् बन्धहेत्वभावेन ब्रह्मप्राप्तिरस्त्येवेत्यर्थः। तदेतच्छ्रुतिश्च दर्शयति “तस्य तावदेव चिरं यावन्न विमोक्ष्ये अथ संपत्स्ये” इति ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.10 निशाधिकरणम्\n\"दिवा च शुक्लपक्षश्च\" इत्यारभ्य \"विपरीतं तु गर्हितम् \" इति निशामरणनिन्दनान्निशि मृतस्य विदुषो न ब्रह्मप्राप्तिरिति चेत् ; न, कर्म संबन्धस्य यावद्देहभावित्वात् प्रारब्धस्य यावच्चरमदेहावसानभावित्वाच्च ब्रह्म प्राप्तिविघ्नहेत्वभावात् । दर्शयति च \"तस्य तावदेव चिरं यावन्न विमोक्ष्येऽथ संपत्स्ये\"इति । निशानिन्देतरपुरुषविषया।।"
                            }
                        ]
                    },
                    {
                        "verse_number": 22,
                        "original_text": "Adhikaraṇa 4.2.11 दक्षिणायनाधिकरणम्\nअतश्चायनेऽपि दक्षिणे ॥4.2.19॥\nयोगिनः प्रति स्मर्येते स्मार्ते चैते ॥4.2.20॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.11 दक्षिणायनाधिकरणम्\nनिशि मृतस्यापि विदुषो ब्रह्मप्राप्तौ यो हेतुरुक्त्तः, तत एव हेतोर्दक्षिणेऽप्ययने मृतस्य ब्रह्मप्राप्तिः सिद्धा। अधिकाशङ्का तु \"अथ यो दक्षिणे प्रमीयते पितृणामेव महिमानं गत्वा चन्द्रमसः सायुज्य गच्छति\" इति दक्षिणायने मृतस्य चन्द्रप्राप्तिश्रवणाच्चन्द्रमस प्राप्तानां च तेषां यदा तत्पर्यवैत्यथैतमेवाध्वानं पुनर्निवर्तन्तेः\" इति पुनरावृत्तिश्रवणात्, भीष्मादीनां च ब्रह्मविद्यानिष्ठानामुत्तरायणप्रतीक्षादर्शनात् दक्षिणायने मृतस्य ब्रह्मप्राप्तिः न सम्भवति इति। परिहारस्तु- अविदुषां पितृयाणेन पथा चन्द्रमसं प्राप्तानामेव पुनरावृत्तिः, विदुषस्तु चन्द्रं प्राप्तस्यापि, \"तस्माद्वह्मणो महिमानमाप्नोति\" इति वाक्यशेषात्तस्य दक्षिणायनमृतस्य चन्द्रप्राप्तिः ब्रह्म प्रपित्सतो विश्रामहेतुमात्रमिति गम्यते। वाक्यशेषाभावेऽपि पूर्वोक्त्तादेव बन्धहेत्वभावाद्विदुषश्चन्द्रं प्राप्तस्यापि ब्रह्मप्राप्तिरनिवार्या। भीष्मादीनां योगप्रभावात्स्वच्छन्दमरणानां धर्मप्रवर्तनायोत्तरायणप्राशस्त्यप्रदशर्नार्थस्तथाविधाचारः। ननु च विदुषो मुमुर्षून्प्रति पुनरावृत्त्यपुनरावृत्तिहेतुत्वेन कालविशेषविधिर्दृश्यते \"यत्र कालेत्वनावृत्तिमावृत्तिं चैव योगिनः। प्रयाता यान्ति तं कालं वक्ष्यामि भरतषर्भ। अग्निर्ज्योतिरहः शुक्लः षण्मासा उत्तरायणम्। तत्र प्रयाता गच्छन्ति ब्रह्म ब्रह्मविदो जनाः। धूमो रात्रिस्तथा कृष्णः षण्मासा दक्षिणायनम्। तत्र चान्द्रमसं ज्योतिर्योगी प्राप्य अनिवर्तते। शुक्लकृष्णे गती ह्येतेः जगतः शाश्वते मते एकया यात्मनावृत्तिमन्ययाऽऽवर्तते पुनः\" इति तत्राह।। 19।।\nनात्र मुमुर्षून्प्रति मरणकालविशेषोपादानं स्मर्यते; अपि तु योगिनः-योगनिष्ठान्प्रति, स्मार्ते-स्मृतिविषयभूते स्मर्तव्ये देवयानपितृयाणाख्ये गतीस्मर्येते योगाङ्गतया अनुदिनं स्मर्तुम्। तथा ह्युप संहारः \"नैते सृती पार्थ जानन् योगी मुह्यति कश्चन। तस्मात्सर्वेषु कालेषु योगयुक्त्तो भवार्जुन\" इति। \"अग्निर्ज्योतिः\" \"धूमो रात्रिः\" इति च देवयानपितृयाणे प्रत्यभिज्ञायेते। उपक्रमे च \"यत्र काले\"त्विति कालशब्दः कालाभिमानिदेवतातिवाहिकपरः, अग्न्यादेः कालत्वासम्भवात्। अतः \"तेऽर्चिषमभिसम्भवन्ति\" इति विहितदेवयानानुस्मृतिरत्र विद्यानिष्ठान्प्रति विधीयते, न मुमुर्षून्प्रति मरणकालविशेषः।। 20।।\n।। दक्षिणायनाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.11 दक्षिणायनाधिकरणम्\nदक्षिणायने मृतस्य विदुषो ब्रह्मप्राप्तिरस्तिः, नेति संशयः। “अथ यो दक्षिणे प्रमीयते पितृणामेव महिमानं गत्वा चन्द्रमसस्सायुज्यं गच्छति” इति विदुषो दक्षिणायने मृतस्य चन्द्रसायुज्यश्रवणात्, चन्द्रं प्राप्तानाम् “अथैतमेवाध्वानं पुनर्निवर्तन्ते “इति वचनाच्च, दक्षिणायनमृतस्य ब्रह्मप्राप्तिर्न संभवतीति पूर्वः पक्षः। राद्धान्तस्तु - पूर्वोक्ताद्बन्धहेत्वभावाद्विदुषश्चन्द्रं प्राप्तस्यापि पुनरावृत्तिर्न संभवति। चन्द्रसायुज्यवचनं विदुषो ब्रह्मप्रेप्सोर्विश्रमस्थानमात्रवियषम्, आवृत्तिवचनं त्वविदुषामेव। सूत्रार्थस्तु - यतो हेतोर्निशि मृतस्यापि ब्रह्मप्राप्तिः, तत एव बन्धहेत्वभावाद्दक्षिणायने मृतस्यापि ब्रह्मप्राप्तिरस्त्येव ॥\n'यत्र काले त्वनावृत्तिमावृत्तिं चैव योगिनः' इति मरणकालविशेषः स्मर्यत इति चेत्, तत्राह - योगिनः प्रति स्मर्येते स्मार्ते चैते ॥4.2.20॥ योगिनः - ब्रह्मविद्यानिष्ठान्प्रति एते - देवयानपितृयाणगती, स्मार्ते स्मर्येते, स्मार्ते - स्मृतिविषयभूते, अहरहस्स्मर्तव्ये स्मर्येते इत्यर्थः, “ यत्र काले त्वनावृत्तिमावृत्तिं चैव योगिनः “ इत्यादिना “नैते सृती पार्थ जानन्योगी मुह्यति कश्चन। तस्मात्सर्वेषु कालेषु योगयुक्तो भवार्जुन ॥ इत्यन्तेन। न मुमूर्षून् प्रति कालविशेषोपादानं स्मर्यते। आतिवाहिकगणस्य कालाभिमानिदेवताविशेषभूयस्त्वेन “ यत्र काले “ इत्युच्यते ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.11 दक्षिणायनाधिकरणम्\n बन्धहेत्वभावादेव, दक्षिणायने मृतस्यापि विदुषो ब्रह्मप्राप्तिरस्त्येव।।\n\"यत्र काले त्वनावृत्तिमावृत्तिं चैव योगिनः\" इति न मरणकालः स्मर्यते ; अुपितु योगिनो विद्यानिष्ठान् प्तत्यर्चिरादिका तद्विपरीता चेति एते स्मार्ते स्मृतिविषयभूते गती स्मर्येते \"नैते सृती पार्थ जानन् योगी मुह्यति कश्चन\" इति वचनात् ।।"
                            }
                        ]
                    }
                ]
            },
            {
                "title": "Pāda 3",
                "number": 3,
                "verses": [
                    {
                        "verse_number": 23,
                        "original_text": "Adhikaraṇa 4.3.1 अर्चिराद्यधिकरणम्\nअर्चिरादिना तत्त्प्रथितेः ॥4.3.1॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.3.1 अर्चिराद्यधिकरणम्\nविदुष उत्क्रान्तस्य नाडीविशेषण हार्दानुग्रहाद्गत्युपक्रम उक्त्तः। तस्य गच्छतो मार्ग इदानीं निर्णीयते। तत्र श्रुतिषउ मागर्प्रकारा बहुधा आम्नायन्ते; छान्दोग्ये तावत् \"यता पुष्करपलाश आपो न श्लिष्यन्ते एवमेवंविदि पापं कर्म न श्लिष्यते\" इत्युपक्रम्य ब्रह्मविद्यामुपदिश्याम्नायते \"अथ यदु चैवास्मिञ्छव्यं कुर्वन्ति यदु च नार्चिषमेवाभिसम्भवन्ति अर्चिषोऽहरह्न आपूर्यमाणपक्षमापूर्यमाणपक्षाद्यान षडुदङ्ङेति मासांस्तान् मासेभ्यः संवत्सरं संसत्सरादादित्यमादित्याच्चन्द्रमसं चन्द्रमसो विद्युतं तत्पुरुषोऽमानवः स एनान् ब्रह्म गमयत्येष देवपतो ब्रह्मपथ एतेन प्रतिपद्यमाना इमं मानवमावर्तं नावर्तन्ते\" इति। तथाऽत्रैवाष्टमे \"अथैतैरेव रश्मिभिरूध्वर्माक्रमते\" इति। कौषीतकिनश्च देवयानर्मागमन्यथाऽधीयते \"स एतं देवयानं पन्थानमापद्याग्निलोकमागच्छति स वायुलोकं स वरुणलोकं स आदित्यलोकं स इन्द्रलोकं स प्रजापतिलोकं स ब्रह्मलोकम्\" इति। तथा बृहदारण्यके \"य एवमेतद्विदुयर्े चेमेऽरण्ये श्रद्धां सत्यमुपासते ते अर्चिषमभिसम्भवन्ति अर्चिषोऽह्न आपूर्यमाणपक्षमापूर्यमाणपक्षाद्यान् पण्मासानुदङ्ङादित्य एति मासान्मासेभ्यो देवलोकं देवलोकादादित्यमादित्याद्वैद्युतं वैद्युतात्पुरुषोऽमानवः स एत्य ब्रह्मलोकान् गमयति\" इति। तत्रैव पुनरन्यथा \"यदा वै पुरुषोऽस्माल्लोकात्प्रैति स वायुमागच्छति तस्मै स तत्र विजिहीते यथा रथचक्रस्य खं तेन स ऊर्ध्वमाक्रमते स आदित्यमागच्छति तस्मै स सत्र विजिहीते, यथा आडम्बरस्य खं तेन स ऊध्वर्माक्रमते स आदित्यमागच्छति तस्मै चन्द्रमसमागच्छति तस्मै स तत्र विजिहीयते, यथा आडम्बरस्य खं तेन स ऊर्ध्वमाक्रमते स चन्द्रमसमागच्छति तस्मै स तत्र विजिहीते यथा दुन्दुभेः खम्\" इत्यादि। तत्र संशयः- किमर्चिरादिरेक एव मार्ग आभिः श्रुतिपाद्यत इति तेनैव ब्रह्म गच्छति विद्वान्? उत तस्मादन्येऽन्यत्र मार्गा इति तैर्वाऽनेन वेत्यनियमः इति। किं युक्त्तम्? अनियम इति। कुतः? अनेकरूपत्वान्नैरपेक्ष्याच्चेति।। एवं प्राप्ते अभिधीयते- अर्चिरादिनेति। अर्चिरादिरेक एव मार्गः सर्वत्र प्रतिपाद्यते, अतोऽर्चिरादिनैव गच्छति। कुतः? तत्प्रथितेः- तस्यैव सर्वत्र प्रथितेः। प्रथितिः- प्रसिद्धिः, तस्यैव सर्वत्र प्रत्यभिज्ञानादित्यर्थः। प्रत्यभिज्ञानात्स एव मार्गः सर्वत्र न्यूनाधिकभावेन प्रतिपाद्यत इति विद्यागुणोपसंहारवदन्यत्र उक्त्तानामन्यत्रोपसंहारः क्रियेत। छान्दोग्ये तावदुपकोशलविद्यायां पञ्चाग्निविद्यायां चैकरूप एवाम्नायते; वाजसनेयके च पञ्चाग्निविद्यायां तथैवार्चिरादिरल्पान्तर आम्नायते, अतस्तत्रापि स एवेति प्रतीयते। अन्यत्रापि सर्वत्राग्न्यादित्यादयः प्रत्यभिज्ञायन्ते।। 1।।\n।। अर्चिराद्यधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.3.1 अर्चिराद्यधिकरणम्\nकिं विद्वानर्चिरादिनैकेन मार्गेण गच्छति, उत तेन वाऽन्येन वेत्यनियम इति संशयः। तदर्थं परीक्ष्यते - किं सर्वासु श्रुतिष्वर्चिरादिरेक एव मार्ग आम्नायते उत तत्रतत्रान्य इति। यदा अर्चिरादिरेक एव सर्वत्रोक्तः तदा तेनैव गच्छति। यदा तत्रतत्राम्नाता अन्ये, तदाऽन्यैर्वाऽनेन वेत्यनियम इति। छान्दोग्यवाजसनेयकादिषु नानाविधाः गतिप्रकाराश्श्रूयन्ते। छान्दोग्ये “यथा पुष्करपलाश आपो न श्लिप्यन्ते” इत्युपक्रम्य, “सर्वाणि .... नयति” सर्वेषु लोकेषु भाति य एवं वेद “अथ यदु चैवास्मिञ्छव्यं कुर्वन्ति यदु च नार्चिषमेवाभिसंभवन्त्यर्चिषोऽहरह्न आपूर्यमाणपक्षमापूर्यमाणपक्षाद्यान् षडुदङ्ङेति मासांस्तान्मासेभ्यसंवत्सरं संवत्सरादादित्यमादित्याच्चन्द्रमसं चन्द्रमसो विद्युतं तत्पुरुषोऽमानवस्स एनान्ब्रह्म गमयत्येष देवपथो ब्रह्मपथ एतेन प्रतिपद्यमाना इमं मानवमावर्तं नावर्तन्ते” इति, बृहदारण्यके “ य एवमेतद्विदुर्ये चामी अरण्ये श्रद्धां सत्यमित्युपासते तेऽर्चिषमभिसंभवन्त्यर्चिषोऽहरह्न आपूर्यमाणपक्षमापूर्यमाणपक्षाद्यान् षण्मासानुदङ्ङादित्य एति मासेभ्यो देवलोकं देवलोकादादित्यमादित्याद्वैद्युतं वैद्युतात्पुरुषोऽमानवस्स एत्य ब्रह्मलोकान्गमयति” इति। तत्रैवान्यथा “यदा वै पुरुषोऽस्माल्लोकात्प्रैति स वायुलोकमागच्छति तस्मै स तत्र विजिहीते यथा रथचक्रस्य खं तेन स ऊर्ध्वमाक्रमते स आदित्यमागच्छति तस्मै स तत्र विजिहीते यथाऽऽडम्बरस्य खं तेन स ऊर्ध्वमाक्रमते स चन्द्रमसमागच्छति तस्मै स तत्र विजिहीते यथा दुन्दुभेः खम्” इत्यादिषु। तेषां ब्रह्मप्राप्तौ नैरपेक्ष्यश्रवणात्तैर्वाऽर्चिरादिना वेति विकल्प इति पूर्वः पक्षः। राद्धान्तस्तु - सर्वत्रार्चिराद्यन्तर्भूतादित्यादीनां दर्शनात्स एवेति प्रत्यभिज्ञानात्, अन्यत्रोक्तानामन्यत्रोपसंहाराच्च, सर्वत्रार्चिरादिरेक एव मार्ग इति तेनैव गच्छति विद्वान्। सूत्रार्थस्तु - अर्चिरादिनैव गच्छति विद्वान्, कुतः? तत्प्रथितेः, प्रथितिः - प्रसिद्धिः - सर्वत्र तत्प्रत्यभिज्ञानादित्यर्थः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.3.1 अर्चिराद्यधिकरणम्\nअर्चिरादिनैकेन विद्वान् गच्छति, सर्वासु श्रुतिषु तच्चिह्वैस्तत्प्तत्यभिज्ञानात् ।"
                            }
                        ]
                    },
                    {
                        "verse_number": 24,
                        "original_text": "Adhikaraṇa 4.3.2 वाय्वधिकरणम्\nवायुमब्दादविशेषविशेषाभ्याम् ॥4.3.2॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.3.2 वाय्वधिकरणम्\nअर्चिरादिनैव गच्छन्ति विद्वांस इत्युक्त्तम्, तत्रार्चिरादिके मार्गे छन्दोगा मासादित्ययोरन्तराले संवत्संरमधीयते मासेभ्यः संवत्सर संवत्सरादादित्यम्3 इति। वाजसनेयिनस्तु तयोरेवान्तराले देवलोकम् \"मासेभ्या देवलोकं देवलोकादादित्यम्\" इति। उभयत्रापि मार्गस्यैकत्वादुभावुभयत्रोपसंहार्यौ। तत्र मासादूर्ध्वमभिहितयोः संवत्सरदेवलोकयोः पञ्चम्याऽभिहितस्य श्रौतक्रमस्य तुल्यत्वेऽपि \"अर्चिषोऽहरह्न आपूयर्माणपक्षमापूर्यमाणपक्षाद्यान्षडुदङेति मासांस्तान्\" इत्यधिककालानां न्यूनकालेभ्य उत्तरोत्तरत्वेन निवेशदर्शनात् संवत्सरस्यैव मासादनन्तरं बुद्धौ विपरिवृत्तेः संवत्सर एव मासादूर्ध्वं निवेशयितव्य इति तत ऊर्ध्वं देवलोक इति निश्चीयते। अन्यत्र वाजसनेयिनः \"यदा वै पुरुषोऽस्माल्लोकात्प्रैति स वायुमागच्छति तस्मै स तत्र विजिहीते यथा रथचक्रस्य खं तेन स ऊर्ध्वमाक्रमते स आदित्यमागच्छति\" इत्यादित्यात्पूर्वं वायुमधीयते। कौषीतकिनस्तु \"स एतं देवयानं पन्थानमापद्ाग्निलोकमागच्छति स वायुलोकम्\" इत्यग्निलोकशब्दनिर्दिष्टादर्चिषः परं वायुमधीयते। तत्र कौषीतकिनां पाठक्रमेणार्चिषः परत्वेन प्राप्तस्य वायोर्वाजसनेयिनां \"तेन स ऊर्ध्वमाक्रमते स आदित्यमागच्छति\" इत्यूर्ध्वशब्दनिर्दिष्टश्रौतक्रमेण पाठक्रमाद्वलीयसा आदित्यात्पूवर्ं प्रवेशो निश्चीयते। अत आदित्यात्पूर्वं संवत्सरादूर्ध्वं देवलोको वायुश्च प्राप्तौ यथेष्टक्रमेण विद्वानभिगच्छेत्? उतानर्थान्तरत्वेन संवत्सरादूर्ध्वं देवलोकं सन्तं वायुमभिगच्छेदिति। किं युक्त्तं, भिन्नार्थत्वं, प्रसिद्धेः। भिन्नार्थत्वेचोर्ध्वशब्देन पञ्चम्या चोभयोः संवत्सरादित्यान्तराले श्रुतिक्रमेण प्राप्तत्वाद्विशेषाभावाच्च यथेष्टम् इति प्राप्त उच्यते- वायुमब्दात् इति। वायुं संवत्सरादूध्वर्मभिगच्छेत्। कुतः? अविशेषविशेषाभ्यां वायोरेव निर्दिष्टत्वात्। देवलोकशब्दो ह्यविशेषेण सामान्येन देवानां लोक इत्यनेन रूपेण वायुमभिधत्ते। \"स वायुमागच्छति तस्मै स तत्र\" इति वायुशब्दो विशेषेण वायुमभिधत्ते। अतो देवलोकवायुशब्दाभ्यामविशेषविोषाभ्यां वायुरेवाभिधीयत इति संवत्सरादूर्ध्वं वायुमेवाभिगच्छेत्। कौषीतकिनां वायुलोकशब्दश्चाग्निलोकशब्दवत् वायुश्चासौ लोकश्चेति व्युत्पत्त्या वायुमेवाभिधत्ते। वायुश्च देवानामावासभूत इत्यन्यत्र श्रूयते \"योऽयं पवत एष देवानां गृहा\" इति।। 2।।\n।। वाय्वधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.3.2 वाय्वधिकरणम्\n'तेऽर्चिषमभिसंभवन्त्यर्चिषोऽहरह्नः' इत्यारभ्य, 'मासेभ्यस्संवत्सरं संवत्सरादादित्यम्' इति छान्दोग्ये श्रुतम्। तत्र संवत्सरादित्ययोर्मध्ये देवलोको वायुश्च श्रुतौ श्रुत्यन्तरे। द्वयोः प्रकरणयोः किं देवलोको वायुश्चार्थान्तरभूतौ, उत वायुरेक एवेति संशयः। शब्दभेदादर्थान्तरभूताविति पूर्वः पक्षः। अर्थान्तरत्वे सति, 'देवलोकादादित्यमिति' देवलोकस्य, 'तेन स ऊर्ध्वम् आक्रमते स आदित्यम्' इति वायोश्चादित्यात्पूर्वत्वेन श्रौतक्रमनिर्दिष्टत्वाद्देवलोकवायू यथेष्टक्रमेण निवेशयितव्यौ। राद्धान्तस्तु - वायुरेव देवलोकशब्देन निर्दिष्ट इति तस्मादनन्यः। देवानां लोक इति हि देवलोकः, देवानां वासस्थानमित्यविशेषेण निर्दिष्टम्। 'योऽयं पवत एष एव देवानां गृहाः' इति वायोर्विशेषेण देवानां वासस्थानत्वेन श्रुतत्वादविशेषनिर्दिष्टो देवलोको वायुरेवेति निश्चीयत इति, संवत्सरादूर्ध्वं वायुर्वायोरादित्य इति क्रमश्च स्यात्। सूत्रार्थस्तु - अब्दात् - संवत्सरादूर्ध्वं आदित्यात्पूर्वं वायुमेकमेव निवेशयेत्, देवलोकवायुशब्दाभ्याम् अविशेषविशेषाभ्यां वायोरेकस्यैव निर्दिष्टत्वात्, देवानां निवासस्थानमित्यविशेषण हि देवलोकशब्दो वायुं देवानामावासस्थानभूतमभिदधाति, वायुशब्दस्तमेव विशेषेणेति द्वयोः प्रकरणद्वयविहितयोरेकत्वादित्यर्थः ॥२॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.3.2 वाय्वधिकरणम्\n\"मासेभ्यः संवत्सरं संवत्सरादादित्यम्\" इत्यब्दादित्ययोर्मध्ये द्वयोःप्रकरणान्तरयोरेकत्र देवलोकः श्रुतः ; इतरत्र वायुः । देवलोकशब्दो देवानां लोक इति वायोरविशेषाभ्यां देवलोकवायुशब्दाभ्यां वायुरेक एवाभिहितश् इत्यब्दादूर्ध्वमादित्यात्पूर्वं वायुमेव निवेशयेत् ।।"
                            }
                        ]
                    },
                    {
                        "verse_number": 25,
                        "original_text": "Adhikaraṇa 4.3.3 वरुणाधिकरणम्\nतटुतोऽधिवरुणः संहन्धात् ॥4.3.3॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.3.3 वरुणाधिकरणम्\nकौषितकिनां \"स एतं देवयानं पन्थानमापद्याग्निलोकमागच्छति स वायुलोकं स वरुणलोकं स आदित्यलोकं स इन्द्रलोकं स प्रजापतिलोकं स ब्रह्मलोकम्\" इत्यत्राग्निलोकशब्दस्याचिर्ः- पर्यायत्वेन प्राथम्यमविगीतम्। वायोश्च संवत्सरादूध्वर्ं निवेश उक्त्तः। आदित्यस्याप्यत्र प्राप्तपाठकमवाधेन \"देवलोकादादित्यमादित्याच्चन्द्रमसम्\" इति वाजसनेयकोक्त्तश्रुतिक्रमाद्देवंलोकशब्दाभिहिताद्वायोरुपरि निवेशः सिद्धः। इदानीं वरुणेन्द्रादिषु चिन्ता। किमेते वरुणादयो यथापाठं वायोरूर्ध्वं निवेशयितव्याः? आहोस्विद्विद्युतोऽधीति विशये, अर्चिः प्रभृतिषु सर्वेषु \"अर्चिषोऽहः\" इत्यादि श्रुतिक्रमोपरोधाद्विद्युतः परस्ताच्च \"तत्पुरुष्रोमानवः स एनान् ब्रह्म गमयति\" इति विद्युत्पुरुषस्य ब्रह्मगमयितृत्वश्रवणाच्च सर्वत्रावकाशभावेनाप्राप्तौ चोपदेशावैयर्थ्यायावश्यं कस्यचिद्वाधायत्वे पाठक्रमानुरोधेन वायोरनन्तरं वरुणो निवेशयितव्यः। वाय्वादित्ययोः क्रमस्य बाधितत्वेन इन्द्रप्रजापती अपि ह्यत्रैव निवेशयितव्यौ इति प्राप्ते उच्यते- तडित्रोधिवरुणः इति। वरुणस्तावद्विद्युत उपरिष्टान्निवेशयितव्यः? कुतः सम्बन्धात् मेधादरविर्तित्वाद्विद्युतो वरुणेन सम्बन्धो लोकवेदयोः प्रसिद्धः। एतदुक्त्तं भवति- वरुणा; दीनामुपदेशावैयर्थ्याय क्कचिन्निविशयितव्यत्ये सति पाठक्रमादर्थक्रमस्य बलीयस्त्वाद्विद्युत्रोधिवरुणो निवेशयितव्यः। ततश्च अमानवस्य गमयितृत्वं व्यवधानसहमित्यवगम्यते। तस्य च व्यवधानसहत्वादिन्द्रदेश्चोपदिष्टस्यावश्यनिवेशयितव्यस्य वरुणादुपर्युपदिष्टत्वादागन्तूनामन्ते निवेशयितव्यत्वाच्च वरुणादुपरीन्द्रादिर्निवेशयितव्य इति ॥ 3 ॥\n।। वरुणाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.3.3 वरुणाधिकरणम्\nछान्दोग्यवाजसनेयककौषीतीप्रभृतिष्वाम्नातस्यार्चिरादिमार्गस्यार्चिरहरापूर्यमाणपक्षोत्तरायण संवत्सरवाय्वादित्यचन्द्रविद्युद्वरुणेन्द्रप्रजापतिरूपस्योपसंहारे वायुपर्यन्तस्य श्रुत्यादिभिः क्रमप्रकारः उक्तः। वरुणेन्द्रप्रजापतीनां किं विद्युत उपरि निवेशः, उत वायोरुपरीति संशयः “स वायुलोकं स वरुणलोकम्” इति कौषीतकीपाठक्रमेण वायोरुपरि वरुणस्य निवेशः। इन्द्रादेरपि वरुणनिवेशाय वाय्वादित्ययोः क्रमस्य बाधितत्वात्तत्रैव वरुणोपरीति पूर्वः पक्षः। रान्द्वान्तस्तु - विद्युतो मेघोदरवर्तित्वेन विद्युद्वरुणयोर्लोके वेदे च संबन्धावगमात्पाठक्रमादर्थक्रमस्य बलीयस्त्वेन वरुणस्य विद्युत उपरि निवेशः कार्यः। इन्द्रादेरपि वरुणनिवेशाय विद्युतो व्यवधानसहत्वदर्शनाद्वरुणोपरि निवेशः। सूत्रं च व्याख्यातम् ॥3॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.3.3 वरुणाधिकरणम्\nतटितोऽनन्तरं वरुणो निवेश्यः, मेघोदरवर्तित्वाद्विद्युतो मेघस्थजलात्मकत्वेन लोकवेदयोर्वरुणस्य विद्युत्संबन्धावगमात् ; तदनन्तरमिन्द्रप्रजापतिपाठक्रमात् प्रबलविशेषाभावाच्च ।।"
                            }
                        ]
                    },
                    {
                        "verse_number": 26,
                        "original_text": "Adhikaraṇa 4.3.4 आतिवाहिकाधिकरणम्\nआतिवाहिकास्तल्लिङ्गात् ॥4.3.4॥\nवैद्युतेनैव ततस्तच्छ्रुतेः ॥4.3.5॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.3.4 आतिवाहिकाधिकरणम्\nइदमिदानीं चिन्त्यते- किमर्चिरादयो मार्गचिह्नभूताः? उत भोगभूमयः? अथवा विदुषां ब्रह्म प्रेष्सतामतिवोढारः- इति। किं तावद् युक्त्तम्? मार्गचिह्नभूता इति। कुतः? उपदेशस्य तथाविध त्वात्; दृश्यते हिलोके ग्रामादीन्प्रति गन्तृणामेवं विधो देशिकैरुपदेशः इतो निष्क्रम्यामुकं वृक्षममुकां नदीममुकं च पर्वतपार्श्वं गत्वाऽमुकं ग्रामं गच्छ\" इति। अथवा भोगभूमय एताः स्युः, कालविशेषतया प्रसिद्धानामहारदीनां मार्गचिह्नत्वानुपपत्तेरन्यस्य च मार्गचिह्नभूतस्यैतेषामनभिधायकत्वात्। भोगभूमित्वं च \"एत एव लोका यदहोरात्राण्यर्धमासा मासा ॠतवः संवत्सराः\" इत्यरादीनां लोकत्ववचनादुपपद्यते। अत एव कौपीतकिनः \"अग्निलोकमागच्छति\" इत्यादिना लोकशब्दानुविधानेनार्चिरादीन् पठन्तीति। एवं प्राप्ते व्रूमः- आतिवाहिकाः इति। विदुषामतिवाहे परमपुरुषेण नियुक्त्ता आतिवाहिकादेवताविशेषा एतेऽर्चिरादयः। कुतः? तल्लिङ्गात्- अतिवहनलिङ्गात्। अतिवहनं हि गन्तृणां गमयितृत्वम्; गमयितृत्वं च \"तत्पुरुषोऽमानवः स एनान्ब्रह्म गमयति\" इत्युपसंहारे श्रूयमाणं पूर्वेषामप्यविशेषश्रुतानां स एव सम्बन्ध इति गमयति। वदन्ति चार्चिरादयः शब्दाः अर्चिराद्यात्मभूतानभिमानिदेवताविशेषान्। \"तं पृथिव्यव्रवीत्\" इतिवत्।। 4।।\nयद्येवं \"तत्पुरुषोऽमानवः स एनान् ब्रह्म गमयति\" इति वैद्युतस्यैव पुरुषस्य ब्रह्मगमयितृत्वश्रुतेः, विद्युतः परेषां वरुणादीनां कथमातिवाहिकत्वेनान्वय इत्यत्राह - ततः- विद्युत उपरि, वैद्युतेन- अमानवेनैवातिवाहिकेन विदुषामाब्रह्मप्राप्तेः गमनम्। कुतः? तच्छ्रुतेः \"स एनान् ब्रह्म गमयति\" इति तस्यैव गमयितृत्वश्रुतेः। वरुणादयस्तु अनुग्राहका इति तेषामप्यातिवाहिकत्वेनान्वयो विद्यत एव।। 5।।\n।। आतिवाहिकाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.3.4 आतिवाहिकाधिकरणम्\nकिमर्चिरादयो विदुषो ब्रह्म प्रेप्सोर्मार्गचिह्नभूताः, उत गमयितार इति संशयः। 'अमुकं वृक्षममुकां नदीममुकं पर्वतपार्श्वं गत्वाऽमुकं ग्रामं गच्छ' इत्यादिदेशिकोपदेशप्रकारदर्शनान्मार्गचिह्नभूताः - इति पूर्वः पक्षः। राद्वान्तस्तु - “स एनान्ब्रह्म गमयति “ इति वैद्युतपुरुषस्य गमयितृत्वदर्शनात् इतरेषां चाविशेषनिर्दिष्टानां स एव संबन्ध इति निश्चीयते। “अग्निलोकम्” इत्यादि लोकशब्दोऽपि मध्ये भोगाभावाद्गमयितृत्व एवोपपद्यते। सूत्रार्थस्तु - आतिवाहिकाः - विदुषामतिवाहे परमपुरुषेण नियुक्ताः, अर्चिराद्यभिमानिदेवताविशेषाः गमयितारः इत्यर्थः, स एनान्ब्रह्म गमयतीति लिङ्गात् ॥\nततः विद्युत उपरि वैद्युतेन विदुषो गमनम् तच्छ्रुतेः। स एनान्ब्रह्म गमयतीति तस्यैव श्रुतेः, वरुणादीनां तदनुग्राहकत्वेन गमयितृत्वमिति निश्चीयत इत्यर्थः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.3.4 आतिवाहिकाधिकरणम्\nअर्चिराद्यभिमानिदेवताविशेषा विदुषामातिवाहिकत्वेन परमपुरुषनियुक्ता इति विज्ञायते । \"स एनान् ब्रह्म गमयति\" इति तेष्वेकत्रगमयितृत्वदर्शनाल्लिङ्गात् ।।\n\"चन्द्रमसो विद्यतं तत्त्पुरुषोऽमानवः स एनान् ब्रह्म गमयति\" इति श्रुतेर्वैद्युत पुरुषात् परस्तात् स एव ब्रह्म गमयिता । वरुणेन्द्र प्रजापतीनां तदनुग्राहत्वमेव ।।"
                            }
                        ]
                    },
                    {
                        "verse_number": 27,
                        "original_text": "Adhikaraṇa 4.3.5 कार्याधिकरणम्\nकार्यं बादरिरस्य गत्युपपत्तेः ॥4.3.6॥\nविशेषितत्वाच्च ॥4.3.7॥\nसामीप्यात्तु तद्व्यपदेशः ॥4.3.8॥\nकार्यात्यये तदध्यक्षेण सहातः परमभिधानात् ॥4.3.9॥\nस्मृतेश्च ॥4.3.10॥\nपरं जैमिनिर्मुख्यत्वात् ॥4.3.11॥\nदर्शनाच्च ॥4.3.12॥\nन च कार्ये प्तत्यभिसंधिः ॥4.3.13॥\nअप्रतीकालम्बनान्नयतीति बादरायण उभयथा च दोषात् तत्क्रतुश्च ॥4.3.14॥\nविशेषं च दर्शयति ॥4.3.15॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.3.5 कार्याधिकरणम्\nअर्चिरादिनैव गच्छति विद्वान्; अर्चिरादिरमानवान्तश्च गण आतिवाहिको विद्वांसे ब्रह्म गमयतीत्युक्त्तम्। इदमिदानीं चिन्त्यते- किमयमर्चिरादिको गणः कार्यं हिरण्यगर्भमुपासीनान्नयति? उप परमेव ब्रह्मोपासीनान्, अथ परब्रह्मोपासीनान् प्रत्यगात्मानं ब्रह्मात्मकतयोपासीनांश्चेति विषये कार्यमुपासीनानेव गमयतीति वादरिराचार्यो मन्यते। कुतः? अस्य हिरण्यगर्भमुपासीनस्यैव गत्युपपत्तेः, न हि परिपूर्णं सर्वज्ञं सर्वगतं सर्वात्मभूतं परं ब्रह्मोपासीनस्य तत्प्राप्तये देशान्तरगतिरुपपद्यते, प्राप्तत्वादेव; नित्यप्राप्तपरब्रह्मविषयाविद्यानिवृत्तिमात्रमेव हि परविद्याकार्यम्। कार्यं तु हिरण्यगर्भरूपं ब्रह्मोपासीनस्य परिच्छिन्नदेशवर्तिप्राप्यप्राप्त्यर्थं गमनमुपपद्यते। अतोऽर्चिरादिरातिवाहिकगणस्तमेव नयति।। 6।।\n\"पुरुषोऽमानवः स एत्य ब्रह्मलोकान् गमयति\" इति लोकशब्देन बहुवचनेन च लोकविशेषवर्तिनं हिरण्यगर्भमुपासीनमेवामानवो गमयतीति विशेष्यते। किञ्च \"प्रजापतेः सभां वेश्य प्रपद्यते\" इति कार्यस्य हिरण्यगर्भस्य समीपगमनमर्चिरादिना गतः प्रत्यभिसन्धत्ते। नन्वेवं \"तत्पुरुषोऽमानवः स एनान् ब्रह्म गमयति\" इत्ययं निर्देशो नोपपद्यते; हिरण्यगर्भनयने हि \"स एनान्ब्रह्माणं गमयति\" इति निर्देष्टव्यं स्यात्, अत आह -।। 7।।\n\"यो ब्रह्माणं विदधाति\" इति हिरण्यगर्भस्य प्रथमजत्वेन ब्रह्मसामीप्यात्तस्य ब्रह्मशब्देन व्यपदेश इति गत्यनुपपत्ति विशेषणादिभिरुक्त्तैर्हेतुभिर्निश्चीयत इत्यर्थः।। 8।।\nअथ स्यात्- अर्चिरादिना हिरण्यगर्भप्राप्तौ \"एष देवपथो ब्रह्मपथ एतेन प्रतिपद्यमाना इमं मानवमावर्तं नावर्तन्ते\" \"तयोर्ध्वमायन्नमृतत्वमेति\" इत्यमृतत्वप्राप्त्यपुनरावृत्तिव्यपदेशो नोपपद्यते, हिरण्यगर्भस्य कार्यभूतस्य द्विपरार्द्धकालावसाने विनाशशास्त्रात् \"आब्रह्मभुवनाल्लोकाः पुनरावर्तिनोऽजर्ुन\" इति वचनाद्धिरण्यगर्भ प्राप्तस्य पुनरावृत्तेरवर्जनीयत्वादिति; अत्राह - कार्यस्य ब्रह्मलोकस्यात्यये तदध्यक्षेण हिरण्यगर्भेणाधिकारिकेणावसिताधिकारेण विदुषा सह स्वयमपि तत्राधिगतविद्यः; अतः- कार्याद्व्रह्मलोकात्परं ब्रह्म प्राप्नोतीत्यर्चिरादिना गतस्यामृतत्वप्राप्त्यपुनरावृत्त्यभिधानात् \"ते ब्रह्मलोके तु परान्तकाले परामृतात् परिमुच्यन्ति सर्वे\" इति वचनाच्चावगम्यते।। 9।।\nस्मृतेश्चायमर्थोऽवगम्यते \"ब्रह्मणा स ह ते सर्वे सम्प्राप्ते प्रतिसञ्चरे। परस्यान्ते कृतात्मानः प्रविशन्ति परं पदम्\" इति। अतः कार्यमुपासीनमेवार्चिरादिको गणो नयतीति बादरेर्मतम्। अत्र जैमिनिः पक्षान्तरपरिग्रहेण प्रत्यवतिष्ठते।। 10।।\nपरं ब्रह्मोपासीनमेवार्चिरादिर्नयतीति जैमिनिराचार्यो मन्यते, कुतः? मुक्यत्वात् \"तत्पुरुषोऽमानवः स एनान् ब्रह्म गमयति\" इति ब्रह्मशब्दस्य परस्मिन्नेव ब्रह्मणि मुख्यत्वात्। प्रमाणान्तरेण कार्यत्वनिश्चये सत्येव हि लाक्षणिकत्वं युक्त्तम्। न च गमनानुपपत्तिः प्रमाणं, परस्य ब्रह्मणः सर्वगतत्वेऽपि विदुषो विशिष्टदेशगतस्यैवाविद्यानिवृत्तिशास्त्रात्, यथा हि विद्योत्पत्तिर्वणाश्रमधर्मशौचाचारदेशकालाद्यपेक्षा \"तमेतं वेदानुवचनेन\" इत्यादिशास्त्रादवगम्यते, तथा निश्शेषाविद्यानिवर्तनरूपविद्यानिष्पविरपि विशिष्टदेशगतिसापेक्षेति गतिशास्त्रादवगम्यते। विदुष उत्क्रान्तिप्रतिषेधादि तु पूर्वमेव परिहृतम्। यत्तु ब्रह्मलोकानिति लोकशब्दबहुवचनाभ्यां विशेषणात्कार्यभूतहिरण्यगर्भप्रतीतिरिति; तदयुक्त्तं, निषादस्थपतिन्यायेन ब्रह्मैव लोको ब्रह्मलोक इति कर्मधारस्यैव युक्त्तत्वात्, अर्थस्य चैकत्वे निश्चिते बहुवचनस्य \"अदितिः पाशानिति वदुपपत्तेः. परस्य ब्रह्मणः परिपूर्णस्य सर्वगतस्य सत्यसङ्कल्पस्य स्वेच्छापरिकल्पिताः स्वासाधारणा अप्रापृताश्च लोका नात्यन्ताय न सन्ति, श्रुतिस्मृतीतिहासपुराणप्रामाण्यात्।। 11।।\nदर्शयति च श्रुतिः मृर्द्धन्यनाड्या निष्क्रम्य देवयानेन गतस्य परब्रह्मप्राप्तिम् \"एष सम्प्रसादोऽस्माच्छरीरात्समुत्थाय परं ज्योतिरुपसम्पद्य स्वेन रूपेणाभिनिष्पद्यते\" इति। यदुक्त्तं \"प्रजापतेः सभां वेश्म प्रपद्ये\" सत्यर्चिरादिना गतस्य कार्ये प्रत्यभिसंधिर्दृश्यत इति, तत्रोत्तरम्-।। 12।।\nन चायं प्रत्यभिसन्धिः कार्ये हिरण्यगर्भे; अपि तु परस्मिन्नेव ब्रह्मणि, वाक्यशेषे \"यशेऽहं भवामि ब्राह्मणानाम्\" इति तस्याभिसन्धातुः सर्वाविद्यादिमोकपूर्वकसर्वात्मभावाभिसन्धानात्, \"अश्व इव रोमाणि विधूय पापं चन्द्र इव राहोमर्ुखात् प्रमुच्य। धूत्वा शरीरमकृतं कृतात्मा ब्रह्मलोकमभिसन्भवामि\" इत्यभिसंभाव्यस्य ब्रह्मलोकस्याकृतत्वश्रवणात् सर्वब्धविनिर्मोकस्य च साक्षात्छ्रवणात्। अतः परमेव ब्रह्मोपासीनमर्चिरादिरातिवाहिको गणो नयतीति जैमिनेर्मतम्। इदानीं वादरायणस्तु भगवान्स्वमतेन सिद्धान्तमाह-।। 13।।\nअप्रतीकालम्बनान् प्रतीकालम्बनव्यतिरिक्त्तान्नयत्यर्चिरादिरातिवाहिको गण इति भगवान्वादरायणो मन्यते। एतदुक्त्तं भवतिकार्यमुपासीनान्नयतीति नायं पक्षः सम्भवति, परमेवोपासीनानित्ययमपि नियमो नास्ति, न च प्रतीकालम्बनानपि नयति। अपि तु ये परं ब्रह्मोपासते, ये चात्मानं प्रकृतिवियुक्त्तं ब्रह्मात्मकमुपासते; तानुभयविदान्नयति, ये तु ब्रह्मकार्यान्तर्भूतं नामादिकं वस्तु देवदत्तादिषु सिंहादिदृष्टिवद्व्रह्मदृष्टया केवलं वा तत्तद्वस्तूपासते, न तान्नयति। अतः परं ब्रह्मोपासीनानात्मानञ्च प्रकृतिवियुक्त्तं ब्रह्मात्मकमुपासीनान्नयति इति। कुतः? उभयथा च दोषात्, कार्यमुपासीनान्नयतीति पक्षे \"अस्माच्छरीरात्समुत्थाय परं ज्योतिरुपसम्पद्य\" इत्यादिकाः श्रुतयः प्रकृष्येयुः, परमेव ब्रह्मोपासीनानिति च नियमे \"तद्य इत्थं विदुर्ये चेमेऽरण्ये श्रद्धा तप इत्युपासते तेऽर्चिषमभिसम्भवन्ति\" इति प्चाग्निविदोऽर्चिरादिगणो नयतीति श्रुतिः प्रकृष्येत्। अत उभयस्मिन्नपि पक्षे दोषः स्यात्, तस्मादुभयविधान्नयतीति। तदेतदाह- तत्क्रतुश्चेति। तत्क्रतुः- तथोपासीनस्तथैव प्राप्तोतीत्यर्थः, \"यथा क्रतुरस्मिल्लोके पुरुषो भवति तथेतः प्रेत्ये भवति\" \"तं यथा यथोपासते\" इति न्यायात् पञ्चाग्निविदोऽप्यर्चिरादिना गतिश्रवणात् अर्चिरादिना गतस्य ब्रह्मप्राप्त्यपुनरावृत्तिश्रवणाच्च। अत एव तत्क्रतुन्यायात् प्रकृतिविनिर्मुक्त्तब्रह्मात्मकात्मानुसन्धानं सिद्धम्। नामादिप्राणपर्यन्तप्रतीकालम्बनानां तूभयविधश्रुतिसिद्धोपासनाभावादचिन्मिश्रोपासनं तत्क्रतुन्यायाच्चार्चिरादिना गतिर्ब्रह्मप्राप्तिश्च न विद्यते। तमिमं विशेषं श्रुतिरेवं दर्शयतीत्याह -।। 14।।\n\"यावन्नाम्नो गतं तत्रास्य यथाकामचारो भवति\" इत्यादिका श्रुतिर्नामादिप्राणपर्यन्तप्रतीकमुपासीनानां गत्यनपेक्षं परिमितफलविशेषं च दर्शयति, तस्मादचिन्मिश्रं केवलं वा चिद्वस्तु ब्रह्मदृष्टया तद्वियोगेन च य उपासते न तान्नयति, अपि तु परं ब्रह्मोपासीनानात्मानं च प्रकृतिवियुक्त्तं ब्रह्मात्मकं चोपासीनानातिवाहिको गणो नयतीति सिद्धम्।। 15।।\n।। कार्याधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.3.5 कार्याधिकरणम्\nकिमर्चिरादिको गणः कार्यं हिरण्यगर्भमुपासीनान्नयति उत परं ब्रह्मोपसीनान् अथ परं ब्रह्मोपासीनान् प्रत्यगात्मानं ब्रह्मात्मकतयोपासीनांश्चेति संशयः कार्यं हिरण्यगर्भमुपासीनानिति पूर्वः पक्षः, तेषामेव गत्युपपत्तेः। न हि परिपूर्णं सर्वगतं परं ब्रह्मोपासीनानां तत्प्राप्तये गतिरुपपद्यते, नित्यप्राप्तत्वात्। अविद्यानिवृत्तिरेव हि कार्या। परमेवोपासीनानित्यपरः पक्षः, “स एनान्ब्रह्म गमयतीति ब्रह्मशब्दस्य तत्रैव मुख्यत्वात्। अविद्यानिवृत्तेः फलाभिसन्धिरहितयज्ञाद्यपेक्षत्वात् श्रवणाद्यपेक्षावच्च गतिश्रुत्या देशविशेषापेक्षा च विद्यत इति निश्चीयते। राद्धान्तस्तु - परमुपासीनानन्यानपि नयति, “तद्य इत्थं विदुर्ये चेमेऽरण्ये श्रद्धा तप इत्युपासते तेर्चिषमभिसंभवन्ति” इति पञ्चाग्निविदां परं ब्रह्मोपासीनानां चार्चिरादिगतिश्रुतेः। पञ्चाग्निविदो हि प्रकृतिविमुक्तब्रह्मात्मकात्मस्वरूपविदः। ते च तत्प्राप्य पुनर्न निवर्तन्ते। परं ब्रह्मोपासीनास्तु यथावस्थितं परिपूर्णं परं ब्रह्मैव प्राप्य पुनर्न निवर्तन्ते। “तद्य इत्थं विदुर्ये चेमेऽरण्ये श्रद्धा तप इत्युपासते तेऽर्चिषमभिसंभवन्ति” इत्युभयविधान्भेदेनोपादायार्चिरादिगतिश्रुतेरपुनरावृत्तिश्रुतेश्चैवमिति निश्चीयते ॥ सूत्रार्थस्तु - कार्यं हिरण्यगर्भमुपासीनमातिवाहिको गणो नयतीति बादरिराचार्यो मन्यते, अस्यैव गत्युपपत्तेः परमुपासीनस्य हि न तत्प्राप्तये गतिरुपपद्यते, सर्वगतत्वात्परस्य ब्रह्मणः ॥\n“पुरुषोऽमानव एत्य ब्रह्मलोकान्गमयति” इति “प्रजापतेस्सभां वेश्म प्रपद्ये” इति च प्राप्यस्थानस्य विशेषितत्वाच्च हिरण्यगर्भमुपासीनमेव नयति ॥\nएवं निश्चिते सति “स एनान्ब्रह्म गमयतीति हिरण्यगर्भस्य ब्रह्मशब्दव्यपदेशो ब्रह्मसामीप्यात्। “यो ब्रह्माणं विदधाति पूर्वम्” इति प्रथमजत्वेन ब्रह्मसामीप्यं हि विद्यते ॥\nहिरण्यगर्भप्राप्तावप्यपुनरावृत्तिरुपपद्यते, कार्यस्य - हिरण्यगर्भलोकस्यात्यये, तदध्यक्षेण - हिरण्यगर्भेणाधिकारिकपुरुषेण विदुषा सह परप्राप्त्यभिधानात् “ते ब्रह्मलोके तु परान्तकाले परामृतात्परिमुच्यन्ति सर्वे” इति ॥\n“ब्रह्मणा सह ते सर्वे संप्राप्ते प्रतिसञ्चरे। परस्यान्ते कृतात्मानः प्रविशन्ति परं पदम् ॥ इति स्मृतेश्चावगम्यते ॥\nपरं ब्रह्मोपासीनमेव नयत्यातिवाहिको गण इति जैमिनिराचार्यो मन्यते, “ब्रह्म गमयतीति ब्रह्मशब्दस्य तत्रैव मुख्यत्वात्। “ब्रह्मलोकान्” इति शब्दश्च ब्रह्मैव लोको ब्रह्मलोक इति कर्मधारयपरिग्रहस्यैव न्याय्यत्वादुपपद्यते। एवं निश्चिते सति बहुवचनं च “अदितिः पाशान्” इतिवदुपपन्नम् ॥\n“अस्माच्छरीरात्समुत्थाय परं ज्योतिरुपसंपद्य स्वेन रूपेणाभिनिष्पद्यते” इत्यर्चिरादिना गतस्य परब्रह्मप्राप्तिं दर्शयति च ॥\nप्रजापतेस्सभां वेश्म प्रपद्ये” इति प्रत्यभिसन्धिश्च न कार्ये “धूत्वा शरीरमकृतं कृतात्मा ब्रह्मलोकमभिसंभवामि” इत्यकृतं ब्रह्मलोकमिति तत्रैव विशेषितत्वात्, “यशोऽहं भवामि ब्राह्मणानाम्” इति सर्वात्मभावाभिसंधानाच्च ॥\nकार्यमुपासीनानेवेति नायं नियमः, परमेवोपासीनानित्यपि नियमो न संभवति। कुतः? उभयथा च दोषात् - कार्यमुपासीनानेवेति नियमे “अस्माच्छरीत् समुत्थाय परं ज्योतिरुपसंपद्य स्वेन रूपेणाभिनिष्पद्यते” इत्यादिकाश्श्रुतयः, “ये चेमेऽरण्ये श्रद्धा तपः” इति च प्रकुप्येयुः; परमेवेति नियमे “तद्य इत्थं विदुः” इति प्रकुप्येत्। तस्मादप्रतीकालम्बनान्नयतीति भगवान्बादरायणो मन्यते। प्रतीकालम्बनास्तु - अचिन्मिश्रम्, केवलमचिद्वस्तु च 'सिंहो देवदत्तः' इतिवत् ब्रह्मदृष्ट्या स्वरूपेण वा तद्वस्तु य उपासते, ते; अप्रतीकालम्बनाः - तद्व्यतिरिक्ताः। सर्वज्ञं सर्वकारणं सत्यसङ्कल्पं निखिलहेयप्रत्यनीकानवधिकातिशयानन्दस्वरूपं ब्रह्मोपासते, ये च प्रत्यगात्मानं भूतसूक्ष्मैस्संपरिष्वक्तं सर्वत्र वर्तमानं भूतसूक्ष्मव्यतिरिक्तं ज्ञानैकस्वरूपं नित्यं निर्विकारं “य आत्मनि तिष्ठन्नित्यादिनाऽवगतब्रह्मात्मभावं पञ्चाग्निविद्योदितमुपासते, तानुभयविधान्नयति, “तद्य इत्थं विदुर्ये चेमेऽरण्ये” इत्युभयविषयश्रुतेः। तत्क्रतुश्च - यथाक्रतुरस्मिंल्लोके पुरुषो भवति तथेतः प्रेत्य भवति” इत्युभयेषामेवापुनरावृत्तिस्संभवति। अचिन्मिश्रं केवलमचिद्वस्तु चोपासीनानां तत्क्रतुन्यायादेव पुनरावृत्तिरवर्जनीया ॥\nप्रतीकाद्युक्तलक्षणमचिन्मिश्रं केवलमचिद्वस्तु चोपासीनानां सर्वेषां गत्यनपेक्षं परिमितफलविशेषं च दर्शयति श्रुतिः - “यावन्नाम्नो गतं तत्रास्य यथाकामचारो भवति” इत्यादिका। अतः “ब्रह्मणा सह ते सर्वे” इति वचनं नार्चिरादिना गतानां गतिप्रकारविषयम्; अर्चिरादिना गतानां देहावसानसमय एव सुकृतदुष्कृतयोर्हानाद्धिरण्यगर्भलोकावाप्तितद्वासतत्रस्थभोगानुभवहेत्वभावात्, तत्क्रतुन्यायविरोधात्, तदानीमेव ब्रह्मप्राप्तिश्रुतिविरोधाच्च। “ब्रह्मणा सह ते सर्वे” इति वचनं तु पुण्यकर्मविशेषेण हिरण्यगर्भलोकं प्राप्तानां “तदुपर्यरि बादरायणः” इति न्यायेन तत्रैव निष्पन्नविद्यानां गतिप्रकारविषयम्। “ते ब्रह्मलोके” इति तु ब्रह्मलोकशब्दस्य कर्मधारयवृत्त्या ब्रह्मविषयत्वात् ब्रह्मण्युपास्ये वर्तमानाः परान्तकाले चरमदेहावसानसमये परामृतात् - परस्माद्ब्रह्मण उपासनप्रीताद्धेतोः, परिमुच्यन्ति सर्वे सर्वस्माद्बन्धाद्विमुच्यन्त इति “वेदान्तविज्ञानसुनिश्चितार्थाः” इति प्रकरणादवगम्यते। “तद्य इत्थं विदुरिति पञ्चाग्निविदां ब्रह्मप्राप्त्यपुनरावृत्तिश्रवणात्तत्क्रतुन्यायेनाचिद्वियुक्तब्रह्मात्मका त्मस्वरूपोपासनं विवक्षितमिति निश्चीयते। तथैव तत्र श्रुतिरपि “इति तु पञ्चम्यामाहुतावापः पुरुषवचसो भवन्ति” इति “रमणीयचरणाः” इति च कर्महेतुकमनुष्यादिभावोऽपामेव भूतान्तरसंसृष्टानामिति चिदचिद्विवेकं प्रतिपाद्य “तद्य इत्थं विदुः” इति भूतसूक्ष्मव्यतिरिक्तात्मस्वरूपोपासनमेव विदधाति ॥ इति श्रीभगवद्रामानुजविरचिते श्रीवेदान्तदीपे चतुर्थस्याध्यायस्य तृतीयः पादः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.3.5 कार्याधिकरणम्\nकार्यं हिरण्यगर्भमुपासीनानर्चिरादिरनयति, अस्यैव गत्युपपत्तेः । न हि सर्वगतं परं ब्रह्मोपासीनानां गतिरस्तीति बादरिर्मेने ।।\n\"पुरुषो एत्य ब्रह्मलोकान् गमयति\" \"प्रजापतेःसभां वेश्म प्रपद्ये\" इति च विशेषितत्वात् हिरण्यगर्भमव ।।\n\"ब्रह्म गमयति\" इति ब्रह्मव्यपदेशस्तत्सामीप्यात् । अस्य \"यो ब्रह्माणं विदधाति पूर्वम्\" इति सामीप्यमस्ति हि।।\nहिरण्यगर्भप्राप्तावप्यपुनरावृत्तिश्रुत्यविरोधः । हिरण्यगर्भलोकात्यये तदध्यक्षेण सहातः परं गच्छति, \"ते ब्रह्मलोके तु परान्तकाले परामृतात्परिमुच्यन्ति सर्वे\" इति श्रुतेः ।।\n\"ब्रह्मणा सह ते सर्वे\" इत्यारभ्य \"प्रविशन्ति परं पदम्\" इति स्मृतेश्च ।।\nपरमुपासीनानर्चिरादिर्नवतीति  जैमिनिः, \"ब्रह्म गमयति\" इति ब्रह्मशब्दस्य तत्रैव मुख्यत्वात् ।।\n\"अस्माच्छरीरीत्समुत्थाय परं ज्योतिरुपसंपद्य\" इति श्रुतेश्च ।।\n\"प्रजापतेः सभाम्\" इति प्तत्यभिसंधिश्च न कार्ये, प्रजापतिशब्दस्य \"पतिं विश्वस्य\" इत्यादिश्रुतेः परस्मिन् ब्रह्मण्येव मुख्यत्वात्। ब्रह्मलोकशब्दश्च कर्मधारयवृत्त्या तत्रैवेत्यभिप्रायः । \"तेब्रह्मलोके\" इति श्रुतिर्ब्रह्मैव लोक इति परब्रह्मविषयैव । \"ब्रह्मणा सह ते सर्वे\" इति स्मृतेश्च \"तदुपर्यपि\" इति न्यायेन चतुर्मुखलोकस्थोपासन विषया।।\nप्रतीकालम्बना हि नामादिप्राणशब्दनिर्दिष्टप्रतयगात्मस्वरुपपर्यन्तं सर्वं चिदचिद्वस्तुजातं ब्रह्मदृष्ट्या स्वरूपेण वा य उपासते,ते। अप्रतीकालम्बनास्तद्व्यतिक्ता ये प़ञ्चाग्नि विदो ये च परं ब्रह्मोपासते; तान्नयत्यर्चिरादिरिति भावान् बादरायणो मन्यते । कार्यमिति पक्षे परमेवेति च पक्षे सकलोपनिषद्विरोधरूपदोषः प्रसज्यते । कार्यपक्षे \"ब्रह्म गमयति \" \"परं ज्योतिरुपसंपद्य\" इत्याद्याः प्रकुप्येयुः। परमेवेति पक्षे \"य एवमेतद्विदुर्येचेमेऽरण्ये श्रद्धां सत्यमुपासते तेऽर्चिषमभिसंभवन्ति \" इति श्रुतिः प्रकुप्येत् । कार्यपक्षे तत्क्रतुन्यायश्च विरुध्यते । अर्चिरादिना गतानां हि ब्रह्मप्राप्तिरपुनरावृत्तिश्चश्रूयते। पञ्चाग्निविदस्तु, प्रकृतिवियुक्तात्मस्वरूपं \"य आत्मनितिष्ठन्\" इत्यादिनावगतब्रह्मात्मभावमुपासत इति तेषामप्रतीकालम्बनत्वम् । तत्क्रतुन्यायाविरोधश्च । उभयेऽपि हि परिपूर्णं ब्रह्मोपासते मुखभेदेन-स्वात्मशरीरकं ब्रह्म केचन, ब्रह्मात्मकं स्वात्मनमितर इति ।।\nकार्यमुपासीनानां ब्रह्मप्राप्तिव्यतिरिक्तपरिमितदेशकालफलविशेषं च दर्शयति श्रुतिः \"यावन्नाम्नो गतम्\" इत्यादिका ।।"
                            }
                        ]
                    }
                ]
            },
            {
                "title": "Pāda 4",
                "number": 4,
                "verses": [
                    {
                        "verse_number": 28,
                        "original_text": "Adhikaraṇa 4.4.1 संपद्याविर्भावाधिकरणम्\nसंपद्याविर्भावः स्वेनशब्दात् ॥4.4.1॥\nमुक्तः प्रतिज्ञानात् ॥4.4.2॥\nआत्मा प्रकरणात् ॥4.4.3॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.4.1 संपद्याविर्भावाधिकरणम्\nपरं ब्रह्मोपासीनानामात्मानञ्च प्रकृतिवियुक्त्तं ब्रह्मात्मकमुपासीनानामर्चिरादिना मार्गेणापुनरावृत्तिलक्षणा गतिरुक्त्ता। इदानीं मुक्त्तानामैश्वर्यप्रकारं चिन्तयितुमारभते। इदमाम्नायते- \"एव मेवैष सम्प्रसादोऽस्माच्छरीरात्समुत्याय परं जयोतिरुपसम्पद्य स्वेन रूपेणाभिनिष्पद्यते\" इति। किमस्माच्छरीरात्समुत्थाय परं ज्योतिरुपसम्पन्नस्य देवादिरूपवत्साध्येन रूपेण सम्बन्धोऽनेन वाक्येन प्रतिपाद्यते? उत स्वाभाविकस्य स्वरूपस्याविर्भावः? इति संशये साध्येन रूपेण सम्बन्ध इति युक्त्तम्। अन्यथा ह्यपुरुषार्थावबोधित्वं मोक्षशास्त्रस्यस्यात्स्वरूपस्य स्वतोऽपुरुषार्थत्वदर्शनात्। न हि सुषुप्तौ देहेन्द्रियाव्यापारेषु उपरतेषु केवलस्यात्मस्वरूपस्य पुरुषार्थसम्बन्धो दृश्यते; न च दुःखनिवृत्तिमात्रं परं ज्योतिरुपसम्पन्नस्य पुरुषार्थः, येन स्वरूपाविर्भाव एव मोक्ष इत्युच्येत \" स एको ब्रह्मण आनन्दः। श्रोत्रियस्य चाकामहतस्य\" \"रस्रह्येवायं पादानादित्यर्थः। आगन्तुकविशेषपरिग्रहे हि स्वेन रूपेणेति विशेषणमनर्थकं स्यात्। अविशेषणेऽपि तस्य स्वकीयरूपत्वसिद्धेः। यत्तूक्त्तं स्वरूपस्य नित्यप्राप्तत्वादुपसम्पद्याभिनिष्पद्यत इति वचनमनर्थकमिति; तत्रोत्तरम्-।। 1।।\nकर्मसम्बन्धतत्कृतदेहादिविनिर्मुक्त्तः स्वाभाविकेन रूपेणावस्थितोऽत्र \"स्वेन रूपेणाभिनिष्पद्यते\" इत्युच्यते, अतो नित्यप्राप्तस्यापि स्वरूपस्य कर्मरूपाविद्यातिरोहितस्य तिरोधाननिवृविरत्राभिनिष्पत्तिरुच्यते, कुतः? प्रतिज्ञानात्, सा हि प्रतिपाद्यतया प्रतिज्ञाता कुत इदमवगम्यते, य आत्मेति प्रकृतं प्रत्यगात्मानं जागरिताद्यवस्थात्रितयविनिर्मुक्त्तं पि्रयाप्रियहेतुभूतकर्मारब्धशरीरविनिर्मुक्त्तं च प्रतिपादयितुम् \"एतं त्वेव भूयोऽनूव्याख्यास्यामि\" इति पुनः पुनरुकत्वा \"एवमेवैष सम्प्रसादोऽस्माच्छरीरात्समुत्थाय परं ज्योतिरुपसम्पद्य स्वेन रूपेणाभिनिष्पद्यते\" इत्यभिधानात्। अतः कर्मणा सम्बद्धस्य परं ज्योतिरुपसम्पद्य बन्धनिवृत्तिरूपा विनिर्मुक्त्तिः स्वेन रूपेणाभिनिष्पद्यत इत्युच्यते, स्वरूपाविर्भावेऽप्यभिनिष्पत्तिशब्दो दृश्यते युक्त्तय्रायमर्थो निष्पद्यत इत्यादिषुः। यच्चोक्त्तम् आत्मस्वरूपस्य सुषुप्तावपुरुषार्थत्वदर्शनात् स्वरूपाविर्भावे मोक्षशास्त्रस्यापुरुषार्थावबोधित्वं स्यादिति कृत्वा देवाद्यवस्थावत्सुखसम्बन्ध्यवस्थान्तरप्राप्तिरभिनिष्पत्तिरिति, तत्रोत्तरम् -।। 2।।\nस्वरूपेणैवायमात्माऽपहतपाष्मत्वादिसत्यसङ्कल्पत्वपर्यन्तगुणक इति प्रकरणादवगम्यते \"य आत्माऽपहतपाप्मा विजरो विमृत्युर्विशोको विजिधत्सोऽपिपासः सत्यकामः सत्यसङ्कल्कपः\" इति हि प्रजापतिवाक्यप्रक्रमः। इदं च प्रकरणं प्रत्यगात्मविषयमिति \"उत्तराच्चेदाविर्भूतस्वरूपस्तु\" इत्यत्र प्रतिपादितम्। अतोऽपहतपाप्मत्वादिस्वरूप एवायमात्मा संसारदशायां कर्माख्ययाऽविद्यया तिरोहितस्वरूपः परं ज्योतिरुपसम्पद्याविर्भूतस्वरूपो भवति। अतः प्रत्यगात्मनोऽपहतपाष्मत्वादयः स्वाभाविका गुणाः परं ज्योतिरुपसम्पन्नस्याविर्भवन्ति, नोत्पद्यन्ते, यथोक्त्तं भगवता शौनकेनापि- \"यथान क्रियते ज्येत्स्नामलप्रक्षालनान्मणेः। दोषप्रहाणान्न ज्ञानमात्मनः क्रियते तथा। यथोदपानकरणात् क्रियते न जलाम्बरम्। सदेव नीयते व्यक्त्तिमसतः सम्भवः कुतः?। तथा हेयगुणध्वंसादवबोधादयो गुणाः। प्रकाश्यन्ते न जन्यन्ते नित्या एवात्मनो हि ते\" इति। अतो ज्ञानानन्दादिगुणानां कर्मणाऽऽत्मनि सङ्कुचितानां परं ज्योतिरुपसम्पद्य कर्म रूपबन्धक्षये विकासरूपाविर्भावो नानुपपन्न इति सुष्ठूक्त्तं- सम्पद्याविर्भावः इति।। 3।।\n।। सम्पद्याविर्भावाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.4.1 संपद्याविर्भावाधिकरणम्\nएवमेवैष संप्रसादोऽस्माच्छरीरात्समुत्थाय परं ज्योतिरुपसंपद्य स्वेन रूपेणाभिनिष्पद्यते “ इति किं परं ज्योतिरुपसंपन्नस्य प्रत्यगात्मनस्स्वरूपाविर्भावः प्रतिपाद्यते, उतान्येन, साध्येन रूपेण संबन्ध इति संशयः। स्वस्वरूपस्य सुषुप्त्यादौ निरानन्दत्वदर्शनात्, स्वरूपमात्रस्य नित्याविर्भूतत्वाच्च, साध्येन सुखैकान्तेन रूपेण संबध्यते। एवं च “ अभिनिष्पद्यते इति वचनं सङ्गच्छते। परं ज्योतिरूपसंपन्नस्य ह्यानन्दित्वं श्रूयते “ रसं ह्येवायं लब्ध्वाऽऽनन्दी भवति “ स एको ब्रह्मण आनन्दः, श्रोत्रियस्य चाकामहतस्य “ इत्यदिषु। अतस्साध्येन रूपेणेति पूर्वः पक्षः। राद्धान्तस्तु - “ स्वेन रूपेणाभिनिष्पद्यते “ इति विशेषणात्स्वरूपाविर्भाव एव। स्वरूपस्य चापहतपाप्मत्वादिगुणकतया प्रजापतिवाक्योदितस्य कर्मकृतदेहसंबन्धतत्कृततिरोधानस्य परज्योतिरुपसंपत्त्या सूक्ष्मदेहविनिर्मुक्तस्यासङ्कुचितज्ञानादिगुणकस्वरूपाविर्भावात् स्वयाथात्म्यनुभवपूर्वकानवधिकातिशयानन्दब्रह्मानुभवस्संपत्स्यत इति “अभिनिष्पद्यते” इति चोपपन्नम्। सूत्रार्थस्तु - परं ज्योतिरुपसंपद्य स्वस्वरूपाविर्भावः प्रतिपाद्यते कुतः?, स्वेनशब्दात् - साध्यस्यापि रूपस्य स्वासाधारणत्वेन स्वेनेति विशेषणं ह्यनर्थकम् ॥\nस्वस्वरूपमात्रस्य अहं जानामीति नित्याविर्भूतत्वेन “परंज्योतिरुपसंपद्येत्यनर्थकमित्याशङ्क्याह - मुक्तः प्रतिज्ञानात् ॥4.4.2॥ कर्मसंबन्धतत्कृतदेहादेर्मुक्तस्वरूपमत्र “ स्वेन रूपेणाभिनिष्पद्यते इत्युच्यते। कथमिदमवगम्यते। एतं त्वेव ते भूयोऽनुव्याख्यास्यामि। इति कर्महेतुकदेहसंबन्धतत्कृतजागरिताद्यवस्थाविनिर्मुक्तस्वरूपस्यात्र वक्तव्यतया प्रतिज्ञानात्।\nएवमपि स्वरूपमात्राविर्भावस्य पुरुषार्थत्वं न सिद्ध्यतीत्याशङ्क्याह -- आत्मा प्रकरणात् ॥4.4.3॥ देहादिविनिर्मुक्तः स्वरूपेण अवस्थित आत्मा अपहतपाप्मत्वादिसत्यसङ्कल्पपर्यन्तगुणकः, तस्य ह्याविर्भाव उच्यते, कुतः? प्रकरणात्, “ य आत्मा अपहतपाप्मा “ इति प्रकृत्य हि “एतं त्वेव ते भूयोऽनुव्याख्यास्यामीत्यादिनोच्यते। अतोऽपहतपाप्मत्वादिगुणकस्वरूपस्य कर्माख्याविद्यातिरोहितस्य परंज्योतिरुपसंपद्य निवृत्ततिरोधानस्याविर्भावः प्रतिपाद्यते। इति संपद्याविर्भावाधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.4.1 संपद्याविर्भावाधिकरणम्\n\"एवमेवैष संपारसादोऽस्माच्छरीरात्समुत्थाय परं ज्योतिरुपसंपद्य स्वेनरूपेणाभिनिष्पद्यते\" इति सिद्धस्यैव प्रत्यगात्मस्वरूपस्यानादिकर्मणा तिरोहितस्य परं ज्योतिरुपसंपद्याविर्भाव उच्यते, \"स्वेन रूपेण\" इति विशिष्याभिधानात् ।।\nआत्मस्वरूपमात्रस्य प्रागेव सिद्धत्वेऽपि कर्मबन्धविनिर्मुक्तापरिच्छिन्नज्ञानादिस्वरूपस्य ह्यत्राविर्भाव उच्यते । \"एतं त्वेव ते भूयोऽनुव्याख्यास्यामि\" इति जागरिताद्यवस्थातिरोधानविनिर्मुक्तस्यैवात्र वक्तव्यतया प्रतिज्ञानात् ।।\n\"भूयोऽनुव्याख्यास्यामि\" इति प्रकृतोऽपहतपाप्मत्वादिगुणक आत्मेति प्रकरणादवगम्यते । \"य आत्मापहतपाप्मा\" इत्यारभ्य \"सत्यकामः सत्यसंकल्पः सोऽन्वेष्टव्यः\" इति प्रकृत्य \"एतं त्वेव ते भूयोऽनुव्याख्यास्यामि\" इत्युक्तम् ।।"
                            }
                        ]
                    },
                    {
                        "verse_number": 29,
                        "original_text": "Adhikaraṇa 4.4.2 अविभागेनदृष्टत्वाधिकरणम्\nअविभागेन दृष्टत्वात् ॥4.4.4॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.4.2 अविभागेनदृष्टत्वाधिकरणम्\nकिमयं परं जयोतिरुपसम्पन्नः सर्वबन्धविनिर्मुक्त्तः प्रत्यगात्मा स्वात्मानं परमात्मनः पृथग्भूतमनुभवति? उत तत्प्रकारतया तदविभक्त्तमिति विशये \"सोऽश्नुते सर्वान्कामान्सह ब्रह्मणा विपश्चिता\" \"यदा पश्यः पश्यते रुक्मवर्णं कर्तारमीशं पुरुषं ब्रह्मयोनिं। तदा विद्वान्पुण्यपापे विधूय निरञ्जनः परमं साम्यमुपैति\" \"इदं ज्ञानमुपाश्रित्य मम साधर्म्यमागताः। सर्ग्रेपि नोपजायन्ते प्रलये न व्यथन्ति च\" इत्यादिश्रुतिस्मृतिभ्यो मुक्त्तस्य परेण साहित्यसाम्यसाधर्म्यावगमात् पृथग्भूतमनुभवति- इति प्राप्त उच्यते- अविभागेन इति। परस्माद् ब्रह्मणः स्वात्मनमविभागेनानुभवति मुक्त्तः। कुतः? दृष्टत्वात्। परं ब्रह्मोपसम्पद्य निवृत्ताविद्यातिरोधानस्य याथातथ्येन स्वात्मनो दृष्टत्वात्। स्वात्मनः स्वरूपं हि \"तत्त्वमसि\" \"अयमात्मा ब्रह्म\" \"ऐतदात्म्यमिदं सर्वं\" \"सर्वं खल्विदं ब्रह्म\" इत्यादिसामानाधिकरण्यनिर्देशैः \"य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्माऽन्तरर्याम्यमृतः\" \"अन्य प्रविष्टः शास्ता जनानां सर्वात्मा\" इत्यदिभिश्च परमात्मात्मकं तच्छरीरतया तत्प्रकारभूतमिति प्रतिपादितम् \"अवस्थितेरिति काशकृत्स्नः\" इत्यत्र। अतोऽविभागेनाहं ब्रह्मास्मीत्येवानुभवति। साम्यसाधर्म्यव्यपदेशो ब्रह्मप्रकारभूतस्यैव प्रत्यगात्मनः स्वरूपं तत्सममिति देवादिप्राकृतरूपप्रहाणेन रह्मसमानशुद्धिं प्रतिपादयति। सहश्रुतिस्त्वेवंभूतस्य प्रत्यगात्मनः प्रकारिणा ब्रह्मणा सह तद्गुणानुभवं प्रतिपादयतीति न कश्चिद्विरोधः। ब्रह्म प्रकारतया तदविभागोक्त्तेर्हि \"सङ्कल्पादेव तछ्रुते\"रित्यादि न विरुद्धयते, \"अधिकं तु भेदनिर्देशात् \"अधिकोपदेशात्\" इत्यादि च।। 4।।\n।। अविभागेन दृष्टत्वाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.4.2 अविभागेनदृष्टत्वाधिकरणम्\nकिमयं मुक्तः आविर्भूतस्वरूपः प्रत्यगात्मा, परं ब्रह्म स्वात्मनो विभक्तमनुभवति, उत स्वात्मनोऽप्यात्मतयाऽविभागेन “ अहं ब्रह्मास्मीतीति संशयः। “ निरञ्जनः परमं साम्यमुपैति “ सोऽश्नुते सर्वाकान्मान् सह, ब्रह्मणा विपश्चितेति “ इदं ज्ञानमुपाश्रित्य मम साधर्म्यमागताः “ इति श्रुतिस्मृतिभ्यः विभक्तमनुभवतीति पूर्वः पक्षः। राद्धान्तस्तु - “ सर्वं खल्विदं ब्रह्म “ ऐतदात्म्यमिदं सर्वम् ..... तत्त्वमसि “ इत्यादिना सामानाधिकरण्येन “ यः पृथिव्यां तिष्ठन् ... यस्य पृथिवी शरीरम्, य आत्मनि तिष्ठन् ... यस्याऽऽत्मा शरीरम् “ इत्यादिषु सर्वस्य चिदचिद्वस्तुनो ब्रह्मशरीरतया ब्रह्मप्रकारत्वात् तत्तद्वस्तुबुद्धिशब्दास्तत्पर्यन्तविषया इत्यवगम्य “ आत्मेति तूपगच्छन्तीति न्यायेन स्वात्मनो़ऽप्यात्मतया अहं ब्रह्मास्मीत्युपासनेन यथावस्थितपरमात्मात्मकस्वात्मनो दृष्टत्वात् मुक्तः स्वात्मनोऽप्यात्मभूतं ब्रह्म अहं ब्रह्मास्मीत्यविभागेनैवानुभवति ॥ सूत्रार्थस्तु - अहं ब्रह्मास्मीत्यविभागेनैव ब्रह्मानुभवति मुक्तः, स्वात्मनोऽप्यात्मतयोपासनेन यथावस्थितपरमात्मात्मकस्वरूपस्य दृष्टत्वात्। साधर्म्यश्रुतिस्तु परमात्मशरीरभूतस्य प्रत्यगात्मनोऽपहतपाप्मत्वादिगुणैस्तत्साधर्म्यं प्रतिपादयति। “ सोऽश्नुते सर्वान्कामान् सह, ब्रह्मणा विपश्चिता इति ब्रह्मशरीरतया ब्रह्मप्रकारभूतत्वात्स्वात्मभूतेन ब्रह्मणा सह तद्गुणाननुभवतीति वदति। काम्यन्ते इति कामाः - कल्याणगुणाः, कल्याणगुणविशिष्टं ब्रह्मानुभवतीत्यर्थः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.4.2 अविभागेनदृष्टत्वाधिकरणम्\nआविर्भूतस्वरूपोऽयं मुक्तात्मा स्वात्मशरीरकं परं ब्रह्म स्वात्मनोऽप्यात्मतया 'अहं ब्रह्मास्मि' इत्यविभागेनैवानुभवति, \"आत्मेति तूपगच्छन्ति ग्राहयन्ति च \" इति तथाविधस्वरूपोपासनेन तथाविधस्वरूपस्य दृष्टत्वात् । \"य आत्मनि तिष्टन् यस्यात्मा शरीरं स त ठआत्मा \" \"तत्त्वमसि\" इत्यादिशास्रसिद्धमेव ह्युपासितम् ।।"
                            }
                        ]
                    },
                    {
                        "verse_number": 30,
                        "original_text": "Adhikaraṇa 4.4.3 ब्राह्माधिकरणम्\nब्राह्मेण जैमिनिरुपन्यासादिभ्यः ॥4.4.5॥\nचितितन्मात्रेण तदात्मक्त्वदित्यौडुलोमिः ॥4.4.6॥\nएवमप्युपन्यासात्पूर्वभावादविरोधं बादरायणः ॥4.4.7॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.4.3 ब्राह्माधिकरणम्\nप्रत्यगात्मनः परं ज्योतिरुपसम्पद्य निवृत्ततिरोधानस्य स्वरूपाविर्भाव एवेत्युक्त्तम्। तत्र येन स्वरूपेणायमात्माऽऽविर्भवति तत्स्वरूपं श्रुतिवैविध्याद्विचार्यते। किमपहतपाष्मत्वादिकमेवास्य\nस्वरूपमिति तेन रूपेणायमाविर्भवति? उत विज्ञानमात्रमेवेति तेन रूपेण? अथोभयोरविरोध इत्युभयस्वरूपेणेति। किं तावत्प्राप्तम्? ब्राह्मेणेति जैमिनिराचार्यो मन्यते। ब्राह्मणे- अपहतपाष्मत्वादिनेत्यर्थः। अपहतपाष्मत्वादयो हि दहरवाक्ये ब्रह्मसम्बन्धितया श्रुता। ब्राह्मेणेति कुतोऽवगम्यते; उपन्यासादिभ्यः, उपन्यस्यन्ते हि ब्रह्मगुणाः अपहतपाष्मत्वादयः प्रत्यगात्मनोऽपि प्रजापतिवाक्ये \"य आत्माऽपहतपाष्मा\" इत्यादिना \"सत्यसङ्कल्पः\" इत्यन्तेन। आदिशब्देन सत्यसङ्कल्पत्वादिगुणायत्ता जक्षणादयः, \"जक्षत्क्रीडन् रममाणः\" इत्यादिवाक्यावगता व्यवहारा गृह्यन्ते। अत एभ्य उप्यासादिभ्यः प्रत्यगात्मनो विज्ञानमात्रस्वरूपत्वं न सम्भवतीति जैमिनेर्मतम्।। 5।।\nचैतन्यमात्रमेवास्यात्मनः स्वरूपमिति तेन रूपेणाविर्भवतीत्यौडुलोमिराचार्यो मन्यते। कुतः? तदात्मकत्वात् - तावन्मात्रात्मकत्वादस्य प्रत्यगात्मनः, \"स यथा सैन्धवघनोऽनन्तरोऽबाह्यः कृत्स्नो रसघन एव एवं वा अरेऽयमात्मानन्तरोऽबाह्यः कृत्स्नः प्रज्ञानघन एव विज्ञानघन एव\" इत्यवधारणाद्विज्ञानमात्रमेवास्य स्वरूपमित्यवगम्यते। अतोऽस्य गुणान्तराभावादपहतपाष्मेत्यादयः शब्दाः विकारसुखदुःखाद्यविद्यात्मकधर्मव्यावृत्तिपरा इति चितितन्मात्ररूपेणाविर्भाव इत्यौडुलोमेर्मतम्। ॥6॥\nसम्प्रति भगवान्बादरायणः स्वमतेन सिद्धान्तमाह - प्रत्यगात्मनो धर्मिस्वरूपस्य कृत्स्नस्य विज्ञानघनत्वेऽप्यपहतपाष्मत्वसत्यसङ्कल्पत्वादिधर्मसम्बन्धो वाक्यान्तरावगतो न विरुध्द्यते; यथा सैन्धवघनस्य रसघनत्वे रसनेन्द्रियावगते चक्षुराद्यवगताः रूपकाठिन्यादयो न विरुध्यन्ते। इदमत्र वाक्यतात्पर्यं यथा रसवत्स्वाम्रफलादिषु त्वगादिप्रदेशभेदेन रसभेदे सत्यपि सैन्धवघनस्य सर्वत्रैकरसत्वम्; तथाऽऽत्मनोऽपि सर्वत्र विज्ञानस्वरूपत्वं, स्वप्रकाशस्वरूपत्वमित्यर्थः ॥7॥"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.4.3 ब्राह्माधिकरणम्\nकिं जीवस्य स्वाभाविकं रूपमपहतपाप्मत्वादिगुणकम्, उत चैतन्यमात्रम्, उतोभयमिति संशयः। अपहतपाप्मत्वादिगुणकमिति प्रथमः पक्षः, “ य आत्माऽपहतपाप्मा “ इति प्रतिपादनात्। चैतन्यमात्रमिति द्वितीयः पक्षः, “ एवं वा अरेऽयमात्माऽनन्तरोऽबाह्यः कृत्स्नः प्रज्ञानघन एव, विज्ञानघन एव इत्यवधारणात्। राद्धान्तस्तु - ज्ञानस्वरूपस्यैवापहतपाप्मत्वादिगुणकत्वप्रतिपादनादविरोधाच्चोभयं स्वरूपम्। नच “ विज्ञानघन एवेत्यवधारणं गुणान्तरासहम्, यथा सैन्धवघनस्य “ रसघन एवेत्यवधारणेऽपि रसाश्रयद्रव्यं रूपस्पर्शादिगुणान्तरं च सहते, “रसघन एवेत्यवधारणं तु रसवद्द्रव्यान्तरस्वभावव्यावृत्तिपरम्, द्रव्यान्तराणां हि स्वैकदेशे रसवत्त्वम्, सैन्धवघनस्य तु सर्वत्र, एवमत्रापि जडवस्तुव्यावृत्तस्वस्वभावस्य सगुणस्यात्मनः स्वप्रकाशतावधारणं “विज्ञानघन एवेति क्रियते ॥ सूत्रार्थस्तु - ब्राह्मेण अपहतपाप्मत्वादिना स्वरूपाविर्भावः। अपहतपाप्मत्वादयो दहरवाक्ये ब्रह्मगुणाश्श्रुताः। उपन्यासादिभ्यः - तेषां ब्रह्मगुणानां प्रत्यगात्मन्यपि “य आत्माऽपहतपाप्मा” इत्यादिनोपन्यासात्। आदिशब्दात् “जक्षत्क्रीडन्रममाणः” इत्यादिभ्योऽपि सत्यसङ्कल्पत्वादयोऽवगम्यन्त इति जैमिनिराचार्यो मन्यते ॥\nचैतन्यमात्रेण स्वरूपाविर्भावः, “विज्ञानघन एवेति तदात्मकत्वावधारणादित्यौडुलोमिराचार्यो मन्यते ॥\nएवं - विज्ञानस्वरूपस्यैव, स्वप्रकाशस्वरूपस्यैव पूर्वेषाम् - अपहतपाप्मत्वादिसत्यसङ्कल्पत्वपर्यन्तानामपि “य आत्माऽपहतपाप्मा” इत्युपन्यासात्सद्भावावगमादुभयोस्स्वरूपयोरविरोधं भगवान्बादरायणो मन्यते। उभयश्रुत्यवगतस्येतरविरोधाभावान्नान्यतरबाधे प्रमाणमस्तीत्यभिप्रायः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.4.3 ब्राह्माधिकरणम्\nअस्य स्वरूपाविर्भावो ब्रह्मेणापहतपाप्मत्वादिगुणकस्वरूपेण । तेहि ब्रह्मगुणाः प्रत्यगात्मनोऽपि स्वाभाविका गुणा इति \"य आत्मापहतपाप्मा\" इत्यारभ्योपन्यासादिभ्योऽवगम्यते । त एव \"जक्षत्क्रीडन् रममाणः\" इत्यादिनोच्यन्ते इति जैमिनेर्मतम् ।।\n\"विज्ञानघन एव \" इत्यवधारणात् विज्ञानमात्रस्वरूप इत्यौडुलोमिः ।।\n\"विज्ञानघन एव \" इति स्वप्रकाशस्वरूप इत्यवगतेऽपि \"य आत्मापहतपाप्मा\" इत्युपन्यासादिना पूर्वेषामपहतपाप्मत्वादीनामपि सद्भावावगमादुभय श्रुत्यवगतोभयस्वरूपस्य परस्परविरोधाभावाद्रूपद्वयं नान्योन्यपरिहारीत्युभयरूपसमुच्चयं भगवान् बादरायणो मेने ।।"
                            }
                        ]
                    },
                    {
                        "verse_number": 31,
                        "original_text": "Adhikaraṇa 4.4.4 संकल्पाधिकरणम्\nसंकल्पादेव तच्छ्रुतेः ॥4.4.8॥\nअत एव चानन्याधिपतिः ॥4.4.9॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.4.4 संकल्पाधिकरणम्\nमुक्त्तः परं ब्रह्मोपसम्पाद्य ज्ञानस्वरूपोऽपहतपाष्मत्वादिसत्यसङ्कल्पत्वपर्यन्तगुणक आविर्भवतीत्युक्त्तम्। तमधिकृत्य तस्य सङ्कल्पत्वप्रयुक्त्ता व्यवहाराश्च श्रूयन्ते \"स तत्र पर्येति जक्षत् क्रीडन् रममाणः स्त्रीभिर्वा यानैर्वा ज्ञातिभिर्वा\" इति। किमस्य ज्ञात्यादिप्राप्तिः प्रयत्नान्तरसापेक्षा? उत परमपुरुषस्येव सङ्कल्पमात्रादेव भवतीति विषये लोके राजादीनां सङ्कल्पत्वेन व्यवह्रियमाणानां कार्यनिष्पादने प्रयत्नान्तरसापेक्षत्वदर्शनादस्यापि तत्सापेक्षा। इति प्राप्त उच्यते- सङ्कल्पादेव इति। कुतः? तछ्रुतेः, \"स यदि पितृलोककामो भवति सङ्कल्पादेवास्य पितरः समुत्तिष्ठन्ति\" इति हि सङ्कल्पादेवास्य पित्रादीनं समुत्थानं श्रूयते। न च प्रयत्नान्तरसापेपेक्षत्वाभिधायि श्रुत्यन्तरं दृश्यते; येनास्य सङ्कल्पादेवेत्यवधारणस्य विज्ञानधन एवेतिवद् व्यवस्थापनं क्रियते।। 8।।\nयतो मुक्त्तः सत्यसङ्कल्पः; अत एवानन्याधिपतिश्च। अन्याधिपतित्वं हि विधिनिषेथयोग्यत्वम्, विधिनिषेधयोग्यत्वे हि प्रतिहतसङ्कल्पत्वं भवेत्। अतः सत्यसङ्कल्पत्वश्रुत्यैवानन्याधिपतित्वं च सिद्धम्। अत एव \"स स्वराड् भवति\" इत्युच्यते।। 9।।\n।। सङ्कल्पाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.4.4 संकल्पाधिकरणम्\n“परं ज्योतिरुपसम्पद्य स्वेन रूपेणाभिनिष्पद्यते, स उत्तमः पुरुषः, स तत्र पर्येति जक्षत्क्रीडन्रममाणस्स्त्रीभिर्वा यानैर्वा ज्ञातिभिर्वा इत्यादिराम्नायते। किमेते ज्ञात्यादयो मुक्तस्य सङ्कल्पादेव भवन्ति, उत प्रयत्नान्तरसव्यपेक्षात्सङ्कल्पादिति संशयः। लोके राजादीनां सत्यसङ्कल्पत्वेन व्यवह्रियमाणानामपि कार्ये प्रयत्नान्तरसापेक्षत्वदर्शनान्मुक्तस्यापि तथैव सापेक्षत्वादिति पूर्वः पक्षः, “सङ्कल्पादेवेत्यवधारणं\" “विज्ञानघन एवेतिवद्भविष्यति। राद्धान्तस्तु - “सङ्कल्पादेवास्य पितरस्समुत्तिष्ठन्तीत्यवधारणान्नान्यापेक्षत्वम्। न चेह सत्यकामत्वाद्युपन्यासवत् मुक्तस्यान्यन्यापेक्षत्वे प्रमाणमस्ति। लोके सत्यसङ्कल्पत्वाभावादेव प्रयत्नान्तरापेक्षत्वम्, न हि परमपुरुषव्यतिरिक्तः कश्चित्सत्यसङ्कल्पोऽस्ति। मुक्तश्च तत्प्रसादात्तत्साम्यमुपगतस्तथैव। सूत्रमपि व्याख्यातम् ॥\nअतः - श्रुतेरेव मुक्तोऽनन्याधिपतिश्च। अन्याधिपतित्वं - कर्माधीनत्वम्। “अपहतपाप्मा ... सत्यसङ्कल्पः इति श्रूयते, अतो अनन्याधिपतिः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.4.4 संकल्पाधिकरणम्\n\"स यदि पितृलोककामः\" इत्यादिनावगताः पित्रादयः \"संकल्पादेवास्य\" इति श्रुतेः संकल्पादेव भवन्ति। यथा परमपुरुषस्य लीलाप्रवृत्तस्य दशरथवसुदेवादयः स्वसंकलपादेव भवन्ति, एवमेव परमपुसुषलीलान्तर्गतस्य मुक्तस्यापि तदुपकरणभूताः पित्रादयः स्वसंकल्पादेव भवन्तीर्यर्थः ।।\nअत एव \"अपहतपाप्मा सत्यसंकल्पः\" इत्यादिश्रुतेर्न कदापि कर्माधीनोऽयम् ।।"
                            }
                        ]
                    },
                    {
                        "verse_number": 32,
                        "original_text": "Adhikaraṇa 4.4.5 अभावाधिकरणम्\nअभावं बादरिराह ह्येवम् ॥4.4.10॥\nभावं जैमिनिर्विकल्पामननात् ॥4.4.11॥\nद्वादशाहवदुभयविधं बादरायणोऽतः ॥4.4.12॥\nतन्वभावे संध्यवदुपपत्तेः ॥4.4.13॥\nभावे जाग्रद्वत् ॥4.4.14॥\nप्रदीपवदावेशस्तथाहि दर्शयति ॥4.4.15॥\nस्वाप्ययसंपत्योरन्यतरापेक्षमाविष्कृतं हि ॥4.4.16॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.4.5 अभावाधिकरणम्\nकिं मुक्त्तस्य देहेन्द्रियाणि न सन्ति अथवा यथासङ्कल्पं सन्ति? न सन्ति चेति विषये- शरीरेन्द्रियाणामभावं वादरिराचार्यो मन्यते। कुतः? आह ह्येवम् \" न ह वै सशरीरस्य सतः प्रियाप्रिययोरपहतिरस्ति। अशरीरं वा व सन्तं न प्रियाप्रिये स्पृशतः\" इति शरीरसम्बन्धे दुःखस्यावर्जनीयत्वमभिधाय \"अस्माच्छरीरात्समुत्थाय परं ज्योतिरुपसम्पाद्य स्वेन रूपेणाभिनिष्पद्यते\" इति मुक्त्तस्याशरीरत्वं ह्याह श्रुतिः।। 10।।\nमुक्त्तस्य शरीरेन्द्रियभावं जैमिनिराचार्यो मन्यते, कुतः? विकल्पपामननात्- विविधः कल्पो विकल्पः वैविध्यमित्यर्थः, \"स एकधा भवति त्रिधा भवति पञ्चधा भवति सप्तधा\" इत्यादिश्रुतेः। आत्मन एकस्याच्छेद्यस्यानेकदाभावासम्भवात्। त्रिधाभावादयः शरीरनिबन्धना इत्यवगम्यते। अशरीरत्ववचनं तु कर्मनिमि-त्तशरीरभावपरं, तदेव हि शरीरं प्रियाप्रियहेतुः। भगवांस्तु बादरायणः स्वमतेन सिद्धान्तमाह। \"सङ्कल्पादेव\"इत्येतदतश्शब्देन परामृश्यते, अत एव सङ्कल्पात्, उभयविधं सशरीरमशरीरं च मुक्त्तं भगवान्बादरायणो मन्यते। एवं चोभयी श्रुतिरुपपद्यते, द्वादशाहवत् यथा \"द्वादशाहमअद्धिकामा उपेयुः\" \"द्वादशाहेन प्रजाकामं याजयेत्\" इत्युपैतियजतिचोदनाभ्यां सङ्कल्पभेदेन सत्रमहीनञ्च भवति।। 12।।\nयदा शरीराद्युपकरणवत्त्वम्; तदा तानि शरीराद्युपकरणानि स्वेनैव सृष्टानीति नास्ति नियम इत्याह - स्वेनैव सृष्टतनुप्रभृत्युपकरणाभावे परमपुरुषसृष्टैरुपकरणैर्भोगोपपत्तेः सत्यसङ्कल्पोऽपि स्वयं न सृजति। यथा स्वप्ने \"अथ स्थान् रथयोगान् पथः सृजते\" इत्यारभ्य \"अथ वेशन्तान् पुष्करिण्यः स्त्रवन्त्यः सृजते स हि कर्त्ता\" इति \"य एषु सुप्तेषु जागर्ति कामं कामं पुरुषो निर्मिमाणः तदेव शुक्रं तद्व्रह्म तदेवामृतमुच्यते तस्मिँल्लोकाः श्रितास्सर्वे तदु नात्येति कश्चन\" इति चेश्वरसृष्टैः रथाद्युपकरणैर्जीवोभुङ्क्त्त, तथा मुक्त्तोऽपि लीालाप्रवृत्तेनेश्वरेण सृष्टैः पितृलोकादिभिर्लीलारसं भुङ्क्त्ते।। 13।।\nस्वसङ्कल्पादेव सृष्टतनुप्रभृतिपितृलोकाद्युपरणभावे जाग्रत्पुरुषभोगवन्मुक्त्त्ोपि लीलारसं भुङ्क्त्ते; परमपुरुषोऽपि लीलार्थं दशरथवसुदेवादिपितृलोकादिकमात्मनः सृष्ट्वा तैमर्नुष्यधर्मलीलारसं यथा भुङ्क्त्ते, तथा मुक्त्तानामपि स्वलीलायै पितृलोकादिकं स्वयमेव सृजति कदाचित्, कदाचिच्च मुक्त्ताः सत्यसङ्कल्पत्वात् परमपुरुषलीलान्तर्गतस्वपितृलोकादिकं स्वयमेव सृजन्तीति सर्वमुपपन्नम्। नन्वात्माऽणुपरमाण इत्युक्त्तम्, कथमनेकशरीरेष्वेकस्याणोरात्माभिमानसम्भव इत्यत्राह -।। 14।।\nयथा प्रदीपस्यैकस्यैकस्मिन्देशे वर्त्तमानस्य स्वप्रभया देशान्तरावेशः, तथाऽऽत्मनोऽप्येकदेशस्थितस्यैव स्वप्रभारूपेण चैतन्येन सर्वशरीरावेशो नानुपपन्नः। यथा चैकस्मिन्नपि देहे हृदयाद्येकप्रदेशविर्त्तनोऽपि चैत्- न्यव्याप्रत्या सर्वस्मिन्देहे आत्माभिमानस्तद्वचत्। इयान्विशेषः- अमुक्त्तस्य कमर्णा सङ्कुचितज्ञानस्य देहा न्तरेष्वात्माभिमानानुगुणा व्याप्तिर्न सम्भवति; मुक्त्तस्य त्वसङ्कुचितज्ञानस्य यथासङ्कल्पमात्माभिमानानुगुणा व्याप्तिरिदमिति ग्रहणानुगुणा च नानुपपन्ना। तथा हि दर्शयति- \"बालग्रशतभागस्य शतधा कल्पितस्य च। भागो जीवः स विज्ञेयः स चानन्त्याय कल्पते\" इति। अमुक्त्तस्य कर्म नियामकम्, मुक्त्तस्य तु स्वेच्छेति विशेषः। ननु परं ब्रह्म प्राप्तस्यान्तरबाह्यमानलोषं दर्शयति श्रुतिः, \"प्राज्ञेनात्मना सम्परिष्वक्त्तो न बाह्मं किञ्चन वेद नान्तरम्\" इति, तत्कथं मुक्त्तस्य सार्वममुच्यते? तत्रोत्तरम् -।। 17।।\n नेदं वचनं मुक्त्तविषयम्, अपि तु स्वाप्ययसम्पत्त्योरन्यतरापेक्षम्। स्वाप्ययः सुषुप्तिः, सम्पत्तिश्च मरणं, \"वाङ्मनसि सम्पद्यते\" इत्यारभ्य \"तेजः परस्यां देवताया\"मिति वचनात् तयोश्चावस्थयोः प्राज्ञप्राप्तिर्निः- सम्बोधत्वं च विद्येते। अतस्तयोरन्यतरापेक्षमिदं वचनम्। सुषुप्तिमरणयोनिर्ःसम्बोधत्वं मुक्त्तस्य च सर्वमत्वमाविष्कृतं हि श्रुत्या \"नाह खल्वयमेवं सम्प्रत्यात्मानं जानात्ययमह मस्मीति नो एवेमानि भूतानि विनाशमेवापीतो भवति नाहमत्र भोग्यं पश्यामि\" इति सुषुप्तिबेलायां निस्सम्बोधत्वमुकत्वा तस्मिन्नेव वाक्ये मुक्त्तमधिकृत्य \"स वा एष दिव्येन चक्षुषा मनसैतान्कामान् पश्यन् रमते य एते ब्रह्मलोके\" इति सर्वज्ञत्वमुच्यते। तथा \"सर्वं ह पश्यः पश्यति सर्वप्राप्नोति सर्वशः\" इति च स्पष्यमेव सर्वज्ञत्वमुच्यते। तथा मरणे च निस्सम्बोधत्वम्, एतेभ्ये भूतेभ्यः समुत्थाय तान्येवानुविनश्यति\" इत्युक्त्तं, विनश्यति न पश्यतीत्यर्थः। अतः \"प्राज्ञेनात्मना\" इति वचनं स्वाप्ययसम्पत्त्योरन्यतरापेक्षम्।। 16।।\n।। अभावाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.4.5 अभावाधिकरणम्\nकिं मुक्तस्य शरीरेन्द्रियाद्यस्ति, उत न, अथ यथासङ्कल्पमस्ति च नेति संशयः। “ नह वै सशरीरस्य सतः प्रियाप्रिययोरपहतिरस्ति, अशरीरं वाव सन्तं न प्रियाप्रिये स्पृशतः” इति मुक्तस्याशरीरत्वश्रवणान्नास्त्येवेत्येकः पक्षः। “ स एकधा भवति त्रिधा भवति “ इति सशरीरत्वश्रुतेः अशरीरत्वश्रुतिः कर्मगृहीतशरीरविषयेति शरीरेन्द्रियाद्यस्त्येवेति द्वितीयः पक्षः। राद्धान्तस्तु - “मनसैतान्कामान्पश्यन्रमते य एते ब्रह्मलोके “ इत्यशरीरस्यैव भोगश्रुतेः “ स एकधा भवति त्रिधा भवति “ इति श्रुतेश्च यथासङ्कल्पमस्ति च न चेति। सूत्रार्थस्तु - शरीराभावं बादरिर्मेने एवमाह हि श्रुतिः अशरीरं वाव सन्तम् इति ॥\nशरीरादिभावं जैमिनिर्मेने, कुतः विकल्पामननात् - विविधः कल्पः - विकल्पः, स एकधा भवति त्रिधा भवतीत्यादिना मुक्तस्य हि विविधकल्पनमाम्नायते, आत्मन एकरूपस्याच्छेद्यस्य वैविध्यासंभवाच्छरीरद्वारेणैव हि विज्ञायते वैविध्यम् ॥\nअतः - उभयश्रुतेरिच्छातः, उभयविधम्, शरीरवत्त्वमशरीरत्वं च भगवान्बादरायणो मेने, द्वादशाहवत् - यथा द्वादशाह उभयश्रुतेस्सत्रमहीनं च “द्वादशाहमृद्धिकामा उपेयुः इति सत्रं भवति, “ द्वादशाहेन प्रजाकामं याजयेत् “ इत्यहीनम् ॥\nस्वेनैव सृष्टतनुप्रभृत्युपकरणाभावे परमपरुषसृष्टैरुपकरणैर्भोगोपपत्तेस्सत्यसङ्कल्पोऽपि स्वयं न सृजति, सन्ध्यवत् - यथा स्वप्ने - यथा स्वप्ने “ अथ रथान् “इत्यारभ्य “ स हि कर्ता इति “य एष सुप्तेषु “ इत्यारभ्य “ तदु नात्येति कश्चन” इति चेश्वरसृष्टैरुपकरणैर्जीवो भुङ्क्ते; तथा मुक्तोऽपि लीलाप्रवृत्तेश्वरसृष्टैः पितृलोकादिभिर्लीलारसं भुङ्क्ते ॥\nस्वसङ्कल्पसृष्टतनुप्रभृत्युपकरणसद्भावे जाग्रत्पुरुषभोगवन्मुक्तो लीलारसं भुङ्क्ते, परमपुरुषोऽपि दशरथवसुदेवादिपितृलोकादिकमात्मनस्सृष्ट्वा तैर्मनुष्यधर्मलीलारसं भङ्क्ते; तथा मुक्तश्च सत्यसङ्कल्पत्वात् परमपुरुषलीलान्तर्गतस्वपितृलोकादिकं स्वयमेव सृष्ट्वा तैर्लीलारसमनुभवति ॥\nनन्वात्माऽणुपरिमाण इत्युक्तम्, कथमनेकशरीरेष्वेकस्याणोरात्माभिमानसम्भवः इत्यत्राह - प्रदीपवदावेशस्तथा हि दर्शयति ॥4.4.15॥ यथा प्रदीपस्यैकस्यैकदेशवर्तिनस्स्वया प्रभयाऽनेकदेशप्रवेशः, तद्वदात्मनोऽप्येकदेशस्थस्य स्वभावरूपेण ज्ञानेन सर्वदेहेषु यथासङ्कल्पमात्माभिमानानुगुणा व्याप्तिस्संभवति। यथैकस्मिन्देहे हृदयादिदेशे वर्तमानस्याणोरपि सर्वस्मिन्देहेऽहमित्यभिमानानुगुणव्याप्तिस्स्वभावरूपचैतन्येन, तद्वत्। तथा दर्शयति हि श्रुतिः - वालाग्रशतभागस्य शतधा कल्पितस्य च। भागो जीवस्स विज्ञेयस्स चानन्त्याय कल्पत इति ॥ प्रत्यगात्मनो ह्यणुत्वमेव स्वरूपमिति सूत्रकारमतम्, नाणुरतच्छ्रुतेरिति चेन्नेतराधिकारादिति परस्यैव महत्त्ववचनात् ॥\nननु परं ब्रह्म प्राप्तस्यान्तरबाह्यज्ञानलोपं दर्शयति श्रुतिः “ प्राज्ञेनात्मना सम्परिष्वक्तो न बाह्यं किञ्चन वेद नान्तरम् इति; तत्कथं मुक्तस्य ज्ञानानन्त्यमुच्यत इत्यत्राह - स्वाप्ययसम्पत्योरन्यतरापेक्षमाविष्कृतं हि ॥4.4.16॥ नेदं मुक्तविषयम्, सुषुप्तिमरणयोरन्यतरापेक्षम्। आविष्कृतं हि श्रुत्या सुषुप्तिमरणयोर्निस्संबोधत्वम्, मोक्षदशायां सर्वज्ञत्वं च। सुषुप्तौ तावत् “नाह खल्वयमेवं संप्रत्यात्मानं जानात्ययमहमस्मीति नो एवेमानि भूतानि विनाशमेवापीतो भवति” इति। विनाशम् - अदर्शनमित्यर्थः। मरणे च “एतेभ्यो भूतेभ्यस्समुत्थाय तान्येवानु विनश्यति” इति। विनश्यति - न पश्यतीत्यर्थः। मोक्षे तु “ स वा एष दिव्येन चक्षुषा मनसैतान्कामान्पश्यन्रमते य एते ब्रह्मलोके इति “सर्वं ह पश्यः पश्यति सर्वमाप्नोति सर्वशः” इति च ॥ इति अभावाधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.4.5 अभावाधिकरणम्\nतस्य देहेन्द्रियाद्युपकरणाभावं बादरिर्मेने । \"न ह वै सशरीरस्य\" इत्यादिर्हि तदभावमाह ।।\n\"स एकधा भवति\" इत्यादिना देहेन्द्रियादिभिर्विविधताश्रुतेर्देहाद्युपकरणसद्भावं जैमिनिर्मेने ।।\nउभयश्रुतेः सशरीरत्वमशरीरत्वं चेच्छातः, यथा द्वादशाह उभयश्रुतेः सत्रमरीनं च भवति ।।\nस्वेनैव सृष्टतन्वाद्यभावे स्वप्ने \"अथ रथान् रथयोगान् पथः सृजते । \" इति परमपुरुषसृष्टैः भोगवत् मुक्तोऽपि परमपुषसृष्टैरेव लीलारसं भुङ्क्ते ।।\nस्वेनैव सृष्टोपकरणभावे जाग्रत्पुरुषवत् भुङ्क्ते ।।\nएकदेशस्थितस्यापि स्वप्रभारूपज्ञानव्याप्त्या सर्वानुभवः सिध्यति। \"वालाग्रशतभागस्य\" इत्यारभ्य \"स चानन्त्याय कल्पते\" इति हि दर्शयति ।।\n\"प्राज्ञेनात्मना संपरिष्वक्तो न बाह्यं किंचन वेद नान्तरम्\" इति वेदनाभाववचनं सुषुप्तिमरणयोरन्यतरापेक्षमित्युक्तम् । \"नाह खल्वयमेवं संप्रत्यात्मानं जानात्यय महमस्मि\" इत्यादिना सुषुप्त्यादावकिंचित् ज्ञत्वमाविष्कृतं हि ।।"
                            }
                        ]
                    },
                    {
                        "verse_number": 33,
                        "original_text": "Adhikaraṇa 4.4.6 जगद्व्यापारवर्जाधिकरणम्\nजगद्व्यापारवर्जं प्रकरणादसंनिहितत्वाच्च ॥4.4.17॥\nप्रत्यक्षोपदेशादिति चेन्नाधिकारिकमण्डलस्थोक्तेः ॥4.4.18॥\nविकारावर्ति च , तथाहि स्थितिमाह ॥4.4.19॥\nदर्शयतश्चैवं प्रत्यक्षानुमाने ॥4.4.20॥\nभोगमात्रसाम्यलिङ्गाच्च ॥4.4.21॥\nअनावृत्तिः शब्दादनावृत्तिः शब्दात् ॥4.4.22॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.4.6 जगद्व्यापारवर्जाधिकरणम्\nकिं मुक्त्तस्यैश्वर्य्यं जगत्सृष्ट्यादि परमपुरुषासाधारणं सर्वेश्वरत्वमपि? उत तद्रहितं केवलपरमपुरुषानुभवविषयम्? इति संशयः। किं युक्त्तं जगदीश्वरत्वमपीति। कुः? \"निरञ्जनः परमं साम्यमुपैति\" इति परमपुरुषेण परमसाम्यापत्तिश्रुतेः, सत्यसङ्कल्पत्वश्रुतेश्च। न हि परमसाम्यसत्यसङ्कल्पत्वे सर्वेश्वरासाधारणजगन्नियमेन विनोपपद्येते। अतः सत्यसङ्कल्पत्वपरमसाम्योपपत्तये समस्तजगन्नियमनरूपमपि मुक्त्तस्यैश्वय्यर्मिति।\nएवं प्राप्ते प्रचक्ष्महे- जगद्वयापारवर्जम् इति। जगद्वयापारः- निखिलचेतनस्वरूपस्थितिप्रवृत्तिभेदनियमनम्। तद्वर्ज्जं निरस्तनिखिलतिरोधानस्य निर्व्याजब्रह्मानुभवरूपं मुक्त्तस्यैश्वर्य्यम्। कुतः? प्रकरणात्,\nनिखिलजगन्नियमनं हि परं ब्रह्म प्रकृत्याम्नायते \"यतो वा इमानि भूतानि जायन्ते येन जातानि जीवन्ति यत्प्रयन्त्यभिसंविशन्ति तद्विजिज्ञासख तद्व्रह्म\" इति। यद्येतन्निखिलजगन्नियमनं मुक्त्तानामपि साधारणं स्यात्, ततश्चेदं जगद्वश्वरत्वरूपं ब्रह्मलक्षणं न सङ्गच्छते। असाधारणस्य हि लक्षणत्वम्। तथा \"सदेव सोम्येदमग्र असीदेकमेवाद्वितीयं तदैक्षत बहुस्यां प्रजायेयेति तत्तेजोऽसृजत\" \"ब्रह्म वा इदमेकमेवाग्र असीत्तदेकं सन्नव्यभवत् तच्छ्रेयोरूपमत्यसृजत क्षत्रं यान्येतानि देवक्षत्राणि इन्द्रो वरुणः सोमो रुद्रः पर्जन्यो यमो मृत्युरीशान इति\" \"आत्मा वा इदमेव एवाग्र असीत् नान्यत्किञ्चन मिषत् स ईक्षत लोकान्नु सृजा इति स इमाँल्लोकानसृजत\" \"एको ह वै नारायण आसीन्न ब्रह्मा नेशानो नेमे द्यावापृथिवी न नक्षत्राणि नापो नाग्निर्न सोमो न सूय्यर्ः स एकाकी न रमेत तस्य ध्यानान्तस्थस्यैका कन्या दशेन्द्रियाणि\" इत्यादिषुः। यः पृथिव्यां तिष्ठन् पृथिव्या अन्तरः\" इत्यारभ्य आत्मनि तिष्ठन्\" इत्यादिषु च निखिलजगन्नियमनं परमपुरुषं प्रकृत्यैव श्रूयते। असन्निहितत्वाच्च न चैतेषु निखिलजगन्नियमनप्रसङ्गेषु मुक्त्तस्य सन्निधानमस्ति, येन जगद्व्यापारस्तस्यापि स्यात्।। 17।।\n\"स स्वराड् भवति तस्य सर्वेषु लोकेषु कामचारो भवति\" \"स इमांल्लोकान्कामान्नीकामरूप्यनुसञ्चरन्\" इति प्रत्यक्षेण श्रुत्या मुक्त्तस्य जगद्वयापार उपदिश्यते। अतो न जगद्वयापारवजर्मिति चेत्- तन्न, आधिकारिकमण्डलस्थोक्त्तेः, आधिकारिकाः- अधिकारेषु नियुक्त्ता हिरण्यगर्भादयः मण्डलानि- तेषां लोकाः; तत्स्थाः- भोगा मुक्त्तस्याकर्मवश्यस्य भवन्तीत्ययमर्थ \"तस्य सर्वेषु लोकेषु कामचारो भवति\" इत्यादिनोच्यते, अकमर्प्रतिहतज्ञानो मुक्त्तो विकारलोकान् ब्रह्मविभूतिभूताननुभूय यथाकामं तृष्यतीत्यर्थः। तदेवं विकारान्त\nर्वत्तिन आधिकारिकमण्डलस्थान्सर्वान् भोगान् बह्मविभूतिभूताननुभवतीत्यनेन वाक्येनोच्यते; न जगद्व्यापारः। यदि संसारिवन्मुक्त्तोऽपि विकारान्तर्वत्तिनो भोगान् भुङ्क्त्ते; तर्हि बद्धस्येव मुक्त्तस्यापि अन्तवदेव भोग्यजातमल्पं च स्यात्तत्राह -।। 18।।\nविकारे जन्मादिके न वर्त्तते इति विकारावर्त्ति, निर्धूतनिखिलविकारं निखिलहेयप्रत्यनीककल्याणैकतानं निरतिशयान्दं परं ब्रह्म सविभूतिकं सकलकल्याणगुणमनुभवति मुक्त्तः। तद्विभूत्यन्तर्गतत्वेन विकारवर्त्तिनां लोकानामपि मुक्त्तभोग्यत्वं, तथा हि परस्मिन् ब्रह्मणि निर्विकारे अनवधिकातिशयानन्दे मुक्त्तस्यानुभवितृत्वेन स्थितिमाह श्रुतिः \"यदा ह्यैवेष एतस्मिन्नदृश्येऽनात्म्येऽनिरुक्त्तेऽनिलयनेऽभयं प्रतिष्ठां विन्दते अथ सोऽभयं गतो भवति\" \"रसो वै सः रसं ह्येवायं लब्ध्वाऽऽनन्दीभवति\" इत्यादिका। तद्विभूतिभूतं जगत्तत्रैव वर्तते \"तर्स्मिल्लोकाः श्रिताः सर्वे तदु नात्येति कश्चन\" इति श्रुतेः। अतः सविभूतिकं ब्रह्मानुभवन् विकारान्तवर्र्तिन आधिकारिकमण्डलस्थानपि भोगान् भुङ्क्त्ते इति \"सर्वेषु लोकेषु कामचारः\" इत्यादिनोच्यते; न मुक्त्तस्य जगद्व्यापारः।। 19।।\nअस्य प्रत्यगात्मनो मुक्त्तस्य नियाम्यभूतस्य नियन्तृभूतपरमपुरुषासाधारणं जगद्वयापाररूपं निमनं न सम्भवतीत्युक्त्तम्। निखिलजगन्नियमनरूपो व्यापारः परमपुरुषासाधारणं इति दर्शयतः श्रुतिस्मृती\nभीषाऽस्माद्वातः पवते भीषोदेति सूर्यः भीषाऽस्मादग्निश्चेन्द्रश्च मृत्युर्धावति पञ्चमः\" इति \"एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठतः\" इत्यिाद। तथा \"एष सर्वेश्वर एष भूताधिपतिरेष भूतपाल एष सेतुर्विधरण एषां लोकानामसम्भेदाय\" इति च श्रुतिः। स्मृतिरपि \"मयाऽध्यक्षेण प्रकृतिः सूयते सचराचरम्। हेतुनाऽनेन कौन्तेय जगद्धि परिवर्त्तते\" इति, \"विष्टभ्याहमिपं कृत्स्नमेकांशेन स्थितो जग\"दिति च। तथा मुक्त्तस्य सत्यसङ्कल्पत्वादिपूर्वकस्याप्यानन्दस्य परमपरुरुष एव हेतुरिति श्रुतिस्मृती दर्शयतः- \"एष ह्येवानन्दयाति\" \"मां च योऽव्यभिचारेण भक्त्तियोगेन सेवते। स गुणान्तमतीत्यैतान् ब्रह्मभूयाय कल्पते। ब्रह्मणोऽहि प्रतष्ठाहममृतस्याव्ययस्य च। शाश्वतस्य च धर्मस्य सुखस्यैकान्तिकस्य च\" इति। यद्यप्यपहतपाष्मत्वादिः सत्यसङ्कल्पत्वपर्यन्तो गुणगणः प्रत्यगात्मनः स्वाभाविक एवाविर्भूतः। तथाऽपि तस्य तथाविधत्वमेव परमपुरुषायत्तं, तस्य नित्यस्थितिश्च तदायत्ता, परमपुरुषस्यैतन्नित्यताया नित्येष्टत्वान्नित्यतया वर्तत इति न कश्चिद्विरोधः। एवमेव परमपुरुषभोगोपकरणस्य लीलोपकरणस्य च नित्यतया शास्त्रावगतस्य परमपुरुषस्य नित्येष्टत्वादेव तथाऽवस्थानमस्तीति शास्त्रादवगम्यते। अतो मुक्त्तस्य सत्यसङ्कल्पत्वं परमपुरुषासाम्यञ्च जगद्व्यापारवर्ज्जम्।। 20।।\nब्रह्मयाथात्म्यानुभवरूपभोगमात्रेण मुक्त्तस्य ब्रह्मसाम्यप्रतिपादनाच्च लिङ्गात् जगद्वयापारवर्ज्जमित्यवगम्यते \"सोऽश्नूते सर्वान्कामान्सह ब्रह्मणा विपश्चिता\" इति। अतो मुक्त्तस्य परमपुरुषसाम्यं सत्यसङ्कल्पत्वं च परमपुरुषासाधारणनिखिलजगन्नियमनश्रुत्यानुगुण्येन वर्णनीयमिति जगद्व्यापारवर्जमेव मुक्त्तैश्वर्यम्। यदि परमपुरुषायत्तं मुक्त्तैश्वर्यम्, तर्हि तस्य स्वतन्त्रत्वेन तत्सङ्कल्पान्मुक्त्तस्य पुनरावृत्तिसम्भवाशङ्केत्यत्राह -।। 21।।\nयथा निखिलहेयप्रत्यनीककल्याणैकतानो जगज्जन्मादिकारणं समस्तवस्तुविलक्षणः सर्वज्ञः सत्यसङ्कल्पः आश्रितवात्सल्यैकजलधिः परमकारुणिको निरस्तसमाभ्यधिकसम्भावनः परब्रह्माभिधानः परमपुरुषोऽस्तीति शब्दादवगम्यते, एवमहरहरनुष्ठीयमानवर्णाश्रमधर्मानुगृहीततदुपासनरूपतत्समाराधनप्रीतः उपासीनाननादिकालप्रवृत्तानन्तदुस्तरकर्मसञ्चयरूपाविद्यां विनिवर्त्य स्वयाथात्म्यानुभवरूपानवधिकातिशयानन्दं प्रापय्य पुनर्नावर्तयतीत्यपि शब्दादेवावगम्यते। शब्दश्च \"स खल्वेवं वर्तयन् यावदायुषं ब्रह्मलोकमभिसम्पद्यते न च पुनरावर्तते न च पुनरावर्तते\" इत्यादिकः। तथा च भगवता स्वयमेवोक्त्तम् - \"मामुषेत्य पुनर्जन्म दुःखालयमशाश्वतम्। नाप्नुवन्ति महात्मानः संसिद्धि परमां गताः ॥ आब्रह्मभुवनाल्लोकाः पुनरावर्तिनोऽर्जुन। मामुपेत्य तु कौन्तेय पुनर्जन्म न विद्यते\" इति। न चोच्छिन्नकर्मबन्धस्यासङ्कुचितज्ञानस्य परब्रह्मानुभवैकस्वभावस्य तदेकप्रियस्यानवधिकातिशयानन्दं ब्रह्मानुभवतोऽन्यापेक्षा तदर्थारम्भाद्यसम्भवात् पुनरावृत्तिशङ्का। न च परमपुरुषः सत्यसङ्कल्पोऽत्यर्थप्रियं ज्ञानिनं लब्ध्वा कदाचिदावर्तयिष्यति; य एवमाह - \"प्रियो हि ज्ञानिनो इत्यर्थमहं स च मम प्रियः। उदाराः सर्व एवैते ज्ञानी त्वात्मैव मे मतम् ॥ आस्थितः स हि युक्त्तात्मा मामेवानुत्तमां गतिम्। बहूनां जन्मनामन्ते ज्ञानवान्मां प्रपद्यते। वासुदेवः सर्वमिति स महात्मा सुदुर्लभः\" इति। सूत्राभ्यासः शास्त्रपरिसमाप्तिं द्योतयतीति सर्वं समञ्जसम् ॥22।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.4.6 जगद्व्यापारवर्जाधिकरणम्\nकिं मुक्तस्य भोगः निखिलहेयप्रत्यनीककल्याणैकतानसकलेतरविलक्षणानवधिकातिशयानन्दमहाविभूतिरूपपरब्रह्मानुभव एव? उत जगत्सृष्ट्यादिजगन्नियमनरूपलीलाऽपीति संशयः। “ निरञ्जनः परमं साम्यमुपैति “ इत्यादिश्रुतेर्जगन्नियमनरूपलीलापीति पूर्वः पक्षः। राद्धान्तस्तु - “ यतो वा इमानि भूतानि जायन्ते “ सदेव सोम्येदमग्र आसीत् “ब्रह्म वा इदमेक एवाग्र आसीत् “ आत्मा वा इदमेक एवाग्र आसीत् “ एको ह वै नारायण आसीत् “ इत्यादिषु परं ब्रह्म प्रकृत्यैव जगद्व्यापारश्श्रूयते। तत्र तत्र प्रकरणे न मुक्तस्य सन्निधिरप्यस्ति। अतो जगन्नियमनरूपधुरावर्जं “ सोऽश्नुते सर्वान्कामान्सह, ब्रह्मणा विपश्चिता “ स एको ब्रह्मण आनन्दः, श्रोत्रियस्य चाकामहतस्य “ इत्यनवधिकातिशयानन्दब्रह्मानुभवे मुक्तस्य साम्यम्। ब्रह्म हि स्वस्य परस्य चानुभूयमानमविशेषेणानवधिकातिशयानन्दं भवति, आनन्दस्वरूपत्वाविशेषात्। सूत्रमपि व्याख्यातम् ॥\nप्रत्यक्षं - श्रुतिः “ तस्य सर्वेषु लोकेषु कामचारो भवति “ इमांल्लोकान्कामान्नी कामरूप्यनुसञ्चरन् “ इत्यादिश्रुत्या मुक्तस्य जगद्व्यापारोपदेशात्सोऽपीति चेत्, तन्न आधिकारिकमण्डस्थोक्तेः, आधिकारिकाः - परमपुरुषेण लोकनियमनाधिकारे नियुक्ताः हिरण्यगर्भादयः मण्डलानि - तेषां लोकाः, तत्स्थभोगेषु मुक्तस्य यदीच्छा वर्तते, तत्र तत्र यथाकामं परमपुरुषानुग्रहेण वर्तमानस्तत्रस्थान्भोगान्भुङ्क्ते इति तया श्रुत्योक्तेः। “ कामान्नी “ कामचारो भवति” इति हि श्रूयते न नियुङ्क्त इति ॥\nउत्पत्त्यादिविकारवर्ती हेयमिश्रोऽत्यल्पश्च कथं मुक्तस्य भोगो भवति, यदिच्छातस्सर्वेषु लोकेषु कामचार उच्यत इत्यत्राह - विकारावर्ति च तथा हि स्थितिमाह ॥4.4.19॥ चशब्दोऽवधारणे। उत्पत्त्यादिविकारेषु न वर्तत इति विकारावर्ति परं ब्रह्मैव। निर्धूतनिखिलविकारं निखिलहेयप्रत्यनीककल्याणैकतानं निरतिशयानन्दं परंब्रह्म सविभूति सकलकल्याणगुणं मुक्तस्य भोग्यम् तद्विभूत्यन्तर्गतत्वेन विकारवर्तिनां लोकानामपि मुक्तभोग्यत्वम्। तथाहि परस्मिन्ब्रह्मणि मुक्तस्यानुभवितृत्वेन स्थितिमाह श्रुतिः - “ यदा ह्येवैष एतस्मिन्नदृश्येऽनात्म्येऽनिरुक्तेऽनिलयनेऽभयं प्रतिष्ठां विन्दते, अथ सोऽभयं गतो भवति “ रसो वै सः, रसँ ह्येवायं लब्ध्वाऽऽनन्दी भवति - ब्रह्मनिष्ठो ब्रह्मैव लब्ध्वाऽऽनन्दी भवतीत्यर्थः। ब्रह्म हि निरतिशयकल्याणानन्तगुणकमानन्दमहाविभूति च। तत्र सविभूतिकब्रह्मानुभवाय विभूत्येकदेशभूतलोकेषु सञ्चरतस्तत्र तत्र कामचारो भवतीत्युच्यते ॥\nउत्पत्त्यादिजगन्नियमनं परस्यैव, मुक्तस्य तु परब्रह्मानुभव एव भोग इत्युक्तमेवार्थं प्रत्यक्षानुमाने - श्रुतिस्मृती दर्शयतः “ तस्माद्वा एतस्मादात्मन आकाशस्संभूतः “ भीषाऽस्माद्वातः पवते “ एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठतः” इत्यादिका श्रुतिः, स्मृतिरपि “ अहं सर्वस्य प्रभवः “ अहं सर्वस्य जगतः प्रभवः प्रलयस्तथा “ विष्टभ्याहमिदं कृत्स्नमेकांशेन स्थितो जगत् “ मत्तस्सर्वं प्रवर्तते “ सोऽभिध्याय शरीरात् स्वात् सिसृक्षुः विविधाः प्रजाः, प्रशासितारं सर्वेषाम् इत्यादिका परविषया। अथाकामयमानो योऽकामो निष्काम आत्तकाम आप्तकाम आत्मकामः “ इत्यादिका श्रुतिः। स्मृतिरपि “ प्रियो हि ज्ञानिनोऽत्यर्थमहम् “ आस्थितस्स हि युक्तात्मा मामेवानुत्तमां गतिम् “ वासुदेवस्सर्वमिति स महात्मा सुदुर्लभः “ मां च योऽव्यभिचारेण भक्तियोगेन सेवते। स गुणान्समतीत्यैतान्ब्रह्मभूयाय कल्पते ॥ ब्रह्मणो हि प्रतिष्ठाहममृतस्याव्ययस्य च। शाश्वतस्य च धर्मस्य सुखस्यैकान्तिकस्य च। इत्यादिका मुक्तविषया ॥\n“ सोऽश्नुते सर्वान्कामान्सह, ब्रह्मणा विपश्चिता “ इति मुक्तस्य ब्रह्मानुभवभोगमात्रब्रह्मसाम्यवचनाल्लिङ्गाच्च जगद्व्यापारवर्जमिति निश्चीयते ॥\nयदि नियन्तृत्वं परस्यैव, एवं तर्हि स्वतन्त्रत्वेन मुक्तं परः कदाचित् पुनरावर्तयिष्यतीत्याशङ्क्याह - अनावृत्तिश्शब्दादनावृत्तिश्शब्दात् ॥4.4.22॥ अस्य मुक्तस्यानावृत्तिश्शब्दादवगम्यते, यथा “ यतो वा इमानि भूतानि जायन्ते “ सोऽकामयत, बहु स्यां प्रजायेयेति “ यः पृथिवीमन्तरो यमयति “ य आत्मानन्तरो यमयति” इति शब्दात्परमपुरुषस्य स्रष्टृत्वं नियन्तृत्वं चावगम्यते, तथा “ एतेन पथा प्रतिपद्यमाना इमं मानवमावर्तं नावर्तन्ते “ स खल्वेवं वर्तयन्यावदायुषं ब्रह्मलोकमभिसंपद्यते न च पुनरावर्तते “ मामुपेत्य पुनर्जन्म दुःखालयमशाश्वतम्। नाप्नुवन्ति महात्मानस्संसिद्धिं परमां गताः ॥ आब्रह्मभुवनाल्लोकाः पुनरावर्तिनोऽर्जुन। मामुपेत्य तु कौन्तेय पुनर्जन्म न विद्यते “ इदं ज्ञानमुपाश्रित्य मम साधर्म्यमागताः। सर्गेऽपि नोपजायन्ते प्रलये न व्यथन्ति च ॥ इति शब्दादेवैनं कदाचिदपि नावर्तयतीत्यवगम्यते। सूत्रावृत्तिस्तु शास्त्रपरिसमाप्तिं द्योतयतीति सर्वं समञ्जसम् ॥ इति जगद्व्यापारवर्जाधिकरणम् ॥ इति श्रीभगवद्रामानुजविरचिते श्रीवेदान्तदीपे चतुर्थस्याध्यायस्य चतुर्थः पादः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.4.6 जगद्व्यापारवर्जाधिकरणम्\nअपहतपाप्मत्वादिसत्यसंकल्पत्वपर्यन्तं मुक्तस्य जगज्जन्मादिकारणत्ववर्जम्। \"यते वा इमानि भूतानि जायन्ते\" इत्यारभ्य \"तद्ब्रह्म\" इत्यादिना जगत्सृष्ट्यादि परस्यैवेति प्रकरणादवगम्यते । सृष्ट्यादिप्रकरणेषु मुक्तस्या संनिहितत्वाच्च । मुक्तस्चातिरोहितस्वमाहात्म्यस्यानवधिकातिशयानन्दपरिपूर्णब्रह्मानुभव एव । ब्रह्मणोऽपि जगद्व्यापारो लीलीमात्रमिति \"लोकवत्तु लीलाकैवल्यम्\" इत्युक्तम्।।\n\"इमांल्लोकान् कामान्नी कामरूप्यनुसंचरम्\" इत्युपदेशाज्जगद्व्यापारोऽस्तीति चेत् ; न, हिरण्यगर्भाद्याधिकरिकमण्डलस्थभोगोक्तेः । न हि तत्र नियमनं श्रुतम् ।।\nविकारासंसृष्टपरिपूर्णपरब्रह्मानुभव एव तस्य सुखम् । तथास्य स्थितिं \"रसो वै सः । रसं ह्येवायं लब्ध्वानन्दी भवति\" इत्याह ।।\nउक्तमर्थे श्रुतिस्मृती च दर्शयतः । \"तस्माद्वा एतस्मादात्मन आकाशःसंभूतः\" \"एतस्य वा अक्षरस्य प्रशासने\" इत्यादिका श्रुतिः। स्मृतिरपि--\"अहं सर्वस्य प्रभवो मत्तः सर्वं प्रवर्तते\" इति।।\n\"सोऽश्नुते सर्वान् कामान् सह। ब्रह्मणा विपश्चिता\" इति ब्रह्मानुभवरूपभोगमात्रसाम्यलिङ्गाच्च ।।\n\"स खल्वेवं वर्तयन् यावदायुषं ब्रह्मलोकमभिसंपद्यते न च पुनरावर्तते\" इति शब्दान्निवृत्तसमस्ततिरोधन आविर्भुतापहतपाप्मत्वादिगुणगणोऽनवधिकातिशयानन्दं परं ब्रह्मानुभवति; न च पुनरावर्तत इति निश्चीयत इति सर्वं सम़ञ्जसम् ।।  इति श्रीभगवद्रामानुज विरचिते वेदान्तसारे चतुर्थस्याध्यायस्य चतुर्थः पादः ।। अध्यायश्च समाप्तः । शास्रं च समाप्तम् । स्वामिसनतियिल् राजा अऩन्त प्रणामङ्कळ् इङ्कु ऎल्लोरुम् चौक्यम् आत्तिल् ऎल्लोरैयुम् विचारित्तताकचॊल्लवुम्. तेवरीर् कॊटुत्त पुस्तकम् मुटित्तु विट्टेऩ्. मेऱ्पटि विषयम् कॊटुक्कुमाऱु प्रात्तिक्किऱेऩ् तासऩ् राजा."
                            }
                        ]
                    }
                ]
            }
        ]
    }
}