{
    "metadata": {
        "scripture_name": "Brahma Sūtras (Adhyāya 4)",
        "slug": "brahma-sutra-adhyaya-four",
        "author": "Śrī Bādarāyaṇa Vyāsa",
        "year_of_composition": "Dvāpara Yuga",
        "category": "Vedānta",
        "description": "The Brahma Sūtras with the commentaries of Śrī Vaiṣṇava Ācāryas",
        "language": "Sanskrit",
        "total_chapters": 4,
        "total_verses": 33
    },
    "content": {
        "title": "Brahma Sūtras (Adhyāya 4)",
        "sections": [
            {
                "title": "Pāda 1",
                "number": 1,
                "verses": [
                    {
                        "verse_number": 1,
                        "original_text": "Adhikaraṇa 4.1.1 आवृत्त्यधिकरणम्\nआवृत्तिरसकृदुपदेशात् ॥4.1.1॥\nलिङ्गाच्च ॥4.1.2॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.1 आवृत्त्यधिकरणम्\nतृतीयेऽध्याये साधनैः सह विद्या चिन्तिता अथेदानीं विद्यास्वरूपविशोधनपूर्वकं विद्याफलं चिन्त्यते। तत्र \"ब्रह्मविदापनोति परम्\" \"तमेवं विदित्वाऽतिमृत्युमेति\" \"ब्रह्म वेद ब्रह्मैव भवति\" \"यदा पश्यः पश्यते रुक्मवर्णम्\" इत्यादिवेदान्तवाक्येषु ब्रह्मप्राप्तिसाधनतया विहितं वेदनं किं सकृत्कृतमेव शास्त्रार्थः? उत असकृदावृत्तमिति संशयः। किं युक्त्तम्? सकृत्कृतमिति \"ब्रह्म वेद ब्रह्मैव भवति\" इति वेदनमात्रस्यैव विधानादसकृदावृत्तौ प्रमाणाभावात्। न चावधातादिवेदनस्य ब्रह्मापरोक्ष्यं प्रति दृष्टोपायत्वात् यावत्कार्यमावृत्तिरिति शक्यं वक्त्तुम्, वेदनस्य दृष्टोपायत्वाभावात्। ज्योतिष्टोमादिकर्माणि वेदान्तविहितं च वेदनं परमपरुषाराधनरूपम्, आराधिताच्च परमपुरुषाद् धर्मार्थकामोक्षाख्यपुरुषार्थावाप्तिरिति हि \"फलमत उपपत्तेः\" इत्यत्र प्रतिपादितम्। अतो ज्यातिष्योमादिवद्यथाशब्दं सकृत्कृतमेव शास्त्रार्थः - इति प्राप्ते प्रचक्ष्महे- आवृत्तिरसकृदिति। असकृदावृत्तमेव वेदनं शास्त्रार्थः, कुतः? उपदेशात्- ध्यानोपासनपर्यायेण वेदनोपदेशात्, तत्पर्य्यायत्वं च विद्युपास्तिध्यायतीनामेकस्मिन् विषये वेदनोपदेशपरवाक्येषु प्रयोगादवगम्यते। तथा हि \"माने ब्रह्मेत्युपासीत\" इत्युपासिनोपक्रान्तोऽर्थः \"भाति ना तपति च कीर्त्या यशसा ब्रह्मवर्चसेन य एवं वेद\" इति विदिनोपसंह्रियते, तथा \"यस्तद्वेद यत्स वेद स मयैतदुक्त्तः\" इत्युपक्रमेविदिनोक्त्तं रैक्कस्य ज्ञानम् \"अनु म एताम्भगवोदेवतां शाधि यां देवतामुपास्से\" इत्युपासिनोपसंह्रियते; तथा \"ब्रह्मविदाप्नोति परम्\" सत्यादिवाक्यसमानार्थेषु वाक्येषु \"आत्मा वा अरे द्रष्टव्यः श्रोतव्यो मन्तव्यो निदिध्यासितव्यः\" इत्यादिषु ध्यायतिना वेदनमभिधीयते। ध्यानं च चिन्तनम्; तच्च स्मृतिसन्ततिरूपम्: न स्मृतिमात्रम्; उपा स्तिरिप तदेकार्थः, एकाग्रचित्तवृत्तिनैरर्न्त्ये प्रयोगदर्शनात्; तदुभयैकार्थ्यादसकृदावृत्तसन्ततस्मृतिरिह \"ब्रह्म वेद ब्रह्मैव भवति\" \"ज्ञात्वा देवं मुच्यते सर्वपाशैः\" इत्यादिषु वेदनादिशब्दैरभिधीयत इति निश्चीयते।। 1।।\nलिङ्गं- स्मृतिः। स्मृतेश्चायमर्थोऽवगम्यते। समर्थ्यते हि मोक्षसाधनभूतं वेदनं स्मृतिसन्ततिरूपम्। \"तद्रूपप्रत्यये चैका सन्ततिश्चान्यनिस्स्पृहा। तध्द्यानं प्रथमैः षड्भिरङ्गैर्निष्पाद्यते तथा\" इति। तस्मादसकृदावृत्तमेव वेदनं शास्त्रार्थः।।\n।। आवृत्त्यधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.1 आवृत्त्यधिकरणम्\nब्रह्मविदाप्नोति परम्। तमेवं विद्वानमृत इह भवतीत्यादिवेदान्तविहितं वेदनं किं सकृत्कृतमेव शास्त्रार्थः, उतासकृदावृत्तमिति संशयः। सकृत्कृतमेवेति पूर्वःपक्षः, स यो ह वै परमं ब्रह्म वेद ब्रह्मैव भवतीत्यादौ वेदनस्यैव मुक्त्युपायत्वप्रतिपादनात् सकृत्कृतेऽपि वेदने शास्त्रार्थनिर्वृत्तेः, तस्यासकृदावृत्तौ प्रमाणाभावात्। राद्धान्तस्तु - यस्तद्वेद यत्स वेद स मयैतदुक्त इत्युपक्रम्य अनु म एतां भगवो देवतां शाधि यां देवतामुपास्स इत्येकस्मिन्वाक्ये विद्युपास्योर्व्यतिकरेण प्रयोगदर्शनात्, समानार्थेषु ब्रह्मविदाप्नोति परम्, आत्मा वा अरे द्रष्टव्यश्श्रोतव्यो मन्तव्यो निदिध्यासितव्य इत्यादिषु ध्यानविद्योर्व्यतिकरदर्शनाच्च ध्यानोपासनादिशब्दवाच्यमसकृदावृत्तं स्मृतिसन्तानरूपं वेदनमेव शास्त्रार्थ इति निश्चीयते। सूत्रार्थस्तु - आवृत्तिरसकृत् - ब्रह्मप्राप्तिसाधनं वेदनमसकृदावृत्तमेव शास्त्रार्थः। वेदनं ध्यानशब्दवाच्यमित्यर्थः। कुतः? उपदेशात् - ओमित्येव ध्यायथात्मानम् , निचाय्य तं मृत्युमुखात्प्रमुच्यते, आत्मानमेव लोकमुपासीत, आत्मा वा अरे द्रष्टव्य इत्यादिना उपासनोपसंहारोपदेशात्। उपासनं चाविच्छिन्नस्मृतिसन्तानरूपमिति पूर्वमेवोक्तम् ॥\nलिङ्गं - स्मृतिः। स्मर्यते चायमर्थः - मां ध्यायन्त उपासते।, तेषामहं समुद्धर्ता मृत्युसंसारसागरात् ॥, ये त्वक्षरमनिर्देश्यमव्यक्तं पर्युपासते।, तद्रूपप्रत्यये चैका सन्ततिश्चान्यनिःस्पृहा। तद्ध्यानं प्रथमैष्षड्भिरङ्गैर्निष्पाद्यते तथेति ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.1 आवृत्त्यधिकरणम्\n\"ब्रह्मविदाप्नोति परम् \" इत्यादिषु मोक्षसाधनं वेदनमसकृदावृत्तम्, \"विद्यात्, उपासीत\" इति विद्युपास्योरुपक्रमोपसंहारयोर्व्यतिरेकेणोपदेशात् ।।\nलिङ्गं स्मृतिः। \"मां ध्यायन्त उपासते । तेषामहं समुद्धर्ता\" \"तद्रूपप्रत्यये चैका संततिश्चान्यनिःस्पृहा । तद्धयानम्\" इत्यदिस्मृतेश्च।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.1.1 आवृत्त्यधिकरणम्\n।। आवृत्तिरसकृदुपदेशात् ।। 1 ।। अध्यायसङ्गतिमाह - तृतीय इति । तृतीये पादद्वयेन प्रथममुपासनोपयोगिवाह्यविषयवैतृप्ण्यभगवतृष्णाजननहेतोर्निरूपणीयं हि निरूपितम्, तृतीये विद्याभेदचिन्ता, चतुर्थेऽङ्गचिन्तेति तृतीाध्याये विद्यैव निरूपितेत्यर्थः । चतुर्थे फलमेव प्रधानतः प्रतिपाद्यम्, विद्याविषये पूर्वमनिरूपितांशश्च निरूप्यते, अस्य साध्यस्येदं साधनमिति साध्यसाधनभावसम्बन्श्रज्ञापनार्थं भक्त्तिरूपापन्नज्ञानस्य प्रीतिरूपतया फलकोटिनिवेशज्ञापनार्थं च कर्मयोगापेक्षया च साध्यत्वमस्तीत्यत्र चिन्त्यते, । तत्रेत्यादि - किं वेदान्तविहितवेदनं सकृत्कृतः शास्त्रार्थः? उतासकृदावृत्तमिति, किं ब्रह्म विदाप्नोतीत्यादिर्भिवेदनमात्रं विधीयते? उत निदिध्यासनम्, किमत्र विदिशब्दो ज्ञानमात्रपरः? उतोपासनपरः?, उपक्रमोपसंहाराभ्यां वाक्यान्तराच्चोपासनपरत्वं विदिशब्देऽवगम्यते, नेति, न चेदुपासनपरत्वाभावेन वेदनमात्रं विधीयत इति सकृत्कृतः शास्त्रार्थः । अवगम्यते चेद्विदिशब्दस्योपासनपरत्वान्निदिध्वासनपरं वेदनं विहितमित्यसकृदावृत्तमेव शास्त्रार्थः । आवृत्तौ प्रमाणभावेऽपि दृष्टोपयोगेष्वावृत्तिः क्रियत इत्यत्राह - न चेति । अदृष्टोपायत्वं सिद्धान्तिनैवोक्त्तमित्याह - ज्योतिष्टोमादीति ।\nसिद्धान्तमाह - इति प्राप्त इति । ध्यानोपासनपर्यायेण वेदनशब्देनेति - अत्र निमित्तभेदेऽप्येकार्थपर्य्यवसायित्वं\nपय्यर्ायत्वं विवक्षितम्, पर्य्यायत्वं कथमित्यत्राह - तत्पर्य्यायत्वं चेति । कीर्तिः- परत्वविषयप्रथा, यशः- सौलभ्यप्रथा, ताभ्यां भाति- ब्रह्मवर्चसेन तपतीत्यर्थः, यथा भक्त्तिस्त्रेहौ परत्वसौलभ्यविषयौ भिद्येते, तथा कीर्तियशसी, \"स्नेहो मे परमो राजन्\" \"भक्त्तिश्च नियता वीर\" इत्यत्र हि तथा दृश्यते, रञ्जनवाचिना राजन्शब्देन धीरशब्देन च स्नेहभक्त्ती सौलभ्यपरत्वविषये अवगम्येते \"नाथ योनिसहस्त्रेषु\" \"तेषु तेष्वच्युता भक्त्ति\" रिति तत्रैव प्रकरणे \"या प्रतिरविवेकान\"मिति च षठ्यते । तथा कीर्तियशसोर्भेदः \"यस्तद्वेदयो वेदिता, यत्स वेदयच्च वेद्यं स मयैतदुक्त्तः- \"स वेदिता रैक्कः, तद्वेद्यं ब्रह्म चोमयं मयोक्त्तमित्यर्थः, पुँल्लिङ्गनिर्द्देशो रैक्काभिप्रायेण । अनुम इत्यादि - मे अनुशादीत्यन्वयः, \"व्यवहिताश्चे\"ति सूत्रात् । उपसंह्रियते - उपक्रमोक्त्तिः पश्चादनूद्यत इत्यर्थः । एकैकत्र विद्युपास्त्योरेकार्थविषययोः प्रयोगो दर्शितः । अथानेकत्र प्रदेशभेदेनैकैकस्य प्रयोगं दर्शयति - तथेति । अत्र \"छागोवा मन्त्रवर्णात्\" इति न्यायोऽभिप्रेतः, ध्यायमानशब्दोपादानेन \"निदिध्यासितव्यः\" इत्यत्र सन्प्रत्ययस्य इप्यमाणप्रधानत्वं दर्शितम्, ध्यायतिनां वेदनमुच्यताम्, ततः किमसकृदावृत्तेरित्यत्राह - ध्यानञ्च चिन्तनमिति । \"ध्य चिन्ताया\" मिति हि धातुः, असकृदावृत्तत्वं विच्छेदेऽप्युपपद्यत इति तद्वयात्तृत्त्यर्थमाह - असकृदावृत्तसन्ततस्मृतिरिति ।। 1 ।।\n।। लिङ्गाच्च ।। 2 ।। लिङ्गशब्दं व्याचष्टे - लिङ्गं स्मृतिरिति । परे चापरे च श्रवणमनननिदिध्यासनानामावृत्तिरपेक्षिता वा नेति विचारयन्ति, तदयुक्त्तम्- श्रवणमननयोः रागप्राप्तत्वेन यावदर्शनिश्चयं तदावर्त्तनस्य प्राप्तत्वात्, असकृत्पदं हेत्वंशविषयमाहुः \"श्रोतव्यो मन्तव्यो निदिध्यादितव्य\" इत्यसकृदुपदेशादिति, तदयुक्त्तं - श्रोतव्यादिशब्दैरेकैकस्यावृत्त्यभावात्, उपदेशक्रियाया आवृत्तिर्विवक्षितेति चेत् तर्हि सकृच्छ्रवणेन सकृन्मननेन सकृन्निदिध्यासनेन च तस्योपदेशस्य सफलतया तेषां प्रत्येकावृत्तौ प्रमाणत्वाभावात् तेषामात्मसाक्षात्कारार्थत्वात् वैतुष्यार्थावधातस्येव दृष्टार्थत्वादावृत्तिसिद्धरिति चेत्, तर्हि \"असकृदुपदेशा\" दिति हेतुरहेतुः स्यात्, दृष्टार्थत्वादित्येव सूत्रयितव्यम्, असकृच्छब्दस्यावृत्तिविशेषणत्वन्तु सफलम्, आवृत्तिशब्दस्य द्विस्त्रिःप्रत्ययमात्रेणापि कृतार्थत्वात्, आवृत्तिश्चात्मापरोक्ष्ये दृष्टोपायः, सकृच्छ्रुताद्वाक्यादप्रतीतस्यार्थस्यावर्त्तनेन सम्यम्प्रतिपत्तिदर्शनात्, तदापरोक्ष्यं च बन्धनिवृत्तौ दृष्टशेपायः, रज्ज्वापरोक्ष्येण सपर्भ्रमनिवृत्तिदर्शनादिति चायुक्त्तं \"धातुः प्रसादाद् वीतशोकः\" \"मद्भक्त्तः सर्वदुर्गाणि मत्प्रसादात्तरिष्यति\" इति श्रुतिस्मृतिविरोधात्, ज्ञानवेदनशब्दान्वितवाक्यान्येव विषयः, न तु ध्यानादिशब्दान्वितानि, ध्यानादिपदानामावृत्तप्रत्ययविषयत्वे संशयाभावात्, आत्मने नित्यापरोक्षत्वाभ्युपगमान्न तदावृत्तिसाध्यम्, बन्धनिवर्त्तकसाक्षात्कारस्तु न वाक्यजन्यप्रत्ययावृत्त्या भवति ज्योतिष्टोमादिवाक्यार्थप्रत्ययावृत्तेस्तदर्थापरोक्ष्यहेतुत्वाभावात् एकश्चन्द्र इति वाक्यजन्यप्रत्ययावृत्त्या चन्द्रैकत्वापरोक्ष्याभा\nवाच्च तिमिराद्यवगमे जायत इति चेत्, तत्तु चक्षुवा जायते, न तु चन्द्रैकत्वप्रत्ययावृत्तिमात्रात् तदनुगृहीतादेकश्चन्द्र इतिवाक्याद्वा, तिमिरादिस्थानीयदोषो भेदवासना चेत्- तत्र वक्त्तव्यं सर्वं प्रागेवाक्त्तम्, निर्गुणब्रह्मणो वेद्यत्वाभावात् ब्रह्म वेदेत्यादिवाक्यानां क्लिष्टता, तत्र कल्पनापोहेन सम्यङ्निश्चयोदयाय श्रवणाद्यावृत्तिर्विधेया, तदनुष्ठानान्तरीयकतया निर्गुणब्रह्मप्रत्ययावृत्तिरिति पक्षोऽप्ययुक्त्तः, ध्रुवानुस्मृतिविरोधात्, विजातीयप्रत्ययाव्यवहितप्रत्ययसन्तानं हि ध्रुवाऽनुस्मृतिः, भेदो मिथ्या निर्विशेषज्ञप्तिमात्रं सत्यमिति भावनाया विजातीयप्रत्ययसम्पर्क्कान्न ध्रुवानुस्मृतिसिद्धिः, समाधिविधिश्चानुपपन्नः, समाधौ मनसः प्रलयो नाम वहिर्व्यापारानर्हत्वं न तु विनाशः, अनुपपन्नत्वाद् बन्धनिवर्त्तकं वाक्यार्थज्ञानं मनोविनाशरूपसमाधिजन्यं वा जनकं वा । न प्रथमः, मनसो नाशे वाक्यस्य ज्ञानजनकत्वायोगात्, शब्दो हि मनसा गृह्यमाण एवार्थज्ञानं जनयति, न द्वितीयः, वाक्यर्थज्ञानस्य कृत्स्नप्रपञ्चमिथ्यात्वविषयस्य देहे स्थिते मनोमात्रप्रलयहेतुत्वानुपपत्तेः,\nपुनर्मनउत्पत्त्यनुपपत्तेश्च, न हि ज्ञाननिवत्तस्य, बन्धस्य पुनरुदयः, पूर्वं ज्ञाननिवृत्तस्यापि रज्जुसर्पस्येव पश्चादुदयोपपत्तिरिति चेत्, तर्हि बन्धस्यापि पुनरुदयप्रसङ्गः, दोषानिवृत्त्या रज्जुसर्पस्य पुनरुदयः सम्भवेद् तदभावात् बन्धस्य पुनरुदयाभाव इति चेत्, मनोनिवर्त्तकस्यापि वाक्यार्थज्ञानस्य दोषनिवर्त्तकत्वात् पुनर्मनस्य उत्पत्त्यनुपपत्तिः, क्रियाविशेषेण मनः- प्रलयः, न तु वाक्यार्थज्ञानेनेति चेन्न, उत्पादकक्रियाविशेषाभावेन मनउत्पत्त्यनुपपत्तेः । किञ्च मनःफ्रलयस्य वाक्यार्थज्ञानोत्पत्तिविरोधित्वान्मुमक्षोः समाधिरकर्त्तव्यः स्यात्, मुक्त्तस्य सर्वज्ञत्वे प्राक्त्तनभगवदलाभानुसन्धानेनानन्तदुःखित्वमिति चेन्न, स्वसंसरणस्य भगवल्लीलात्वानुसन्धानस्य सुखरूपत्वात् । ननु मुक्त्तस्यानन्दाधिक्ये सार्वज्ञ्यं हीयेत, अतिशयिताननन्दस्य मोहनत्वदर्शनादिति चेन्न, तमोगुणसम्मिश्रणप्रयुक्त्तत्वान्मोहनत्वस्य, मनो हि गुणत्रयात्मकम् । इतरे त्रयोऽपि लिङ्गाच्चेति सूत्रमेवं व्याचक्षते- \"रश्मिबहुत्वं पर्यावर्त्तये\" दिति बहुपुत्रताथै रश्मिबहुत्वोपासनपरे वाक्ये आवृत्तिशब्देनोपासनानुवादश्चावृत्तौ लिङ्गमिति, एकस्मिन् दिने सकृच्चिन्तनेऽपि दिनभेदेनावृत्तिमात्रेणप्यावृत्तिशब्दव्यपदेशोपपत्तेर्निरन्तरावृत्तौ लिङ्गत्वायोगात् तदनादर इति । अन्ये त्विमं विचारमहङ्ग्रहोपासनव्यतिरिक्त्तविषयमाहुः, तस्य ध्यानफलसाक्षात्कारपर्यन्तत्वादावृत्तिसिद्धेरिति, तदयुक्त्तं- तस्य साक्षात्कारपर्यन्तत्वेऽन्येषामतत्पर्यन्तत्वे च नियामकाभावात्, दृष्टव्यताश्रुतिर्हि सर्वोपासनसाधारणी । किञ्च अहमर्थमात्रसाक्षात्कारो नित्यसिद्ध इति नोपास्तिसाध्यता, ईश्वरतादात्म्यं घटस्य शरावत्ववदतात्त्विकमिति शब्दप्रतीतिमात्रसिद्धस्य न साक्षात्कार उपपद्यते ।। 2 ।।\n।। आवृत्त्यधिकरणं समाप्तम् ।।"
                            }
                        ]
                    },
                    {
                        "verse_number": 2,
                        "original_text": "Adhikaraṇa 4.1.2 आत्मत्वोपासनाधिकरणम्\nआत्मेति तूपगच्छन्ति ग्राहयन्ति च ॥4.1.3॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.2 आत्मत्वोपासनाधिकरणम्\nइदमिदानीं चिन्त्यते- किमुपास्यं ब्रह्मोपादितुरन्यत्वेनोपास्यम्? उतोपासितुरात्मत्वेनेति। किं युक्त्तम्? अन्यत्वेनेति। कुतः? उपासितुः प्रत्यगात्मनोऽर्थान्तरत्वात् ब्रह्मणः। अर्थान्तरत्वं च \"अधिकन्तु भेदनिर्देशात्\" \"अधिकोपदेशात्\" \"नेतराऽनुपपत्तेः\" इत्यादिषूपपादितम्। यथावस्थितञ्च ब्रह्मोपास्यम्, अयथोपासने हि ब्रह्मप्राप्तिरप्ययथाभूता स्यात्। \"यथाक्रतुरस्मिन् लोके पुरुषो भवति तथेतः प्रेत्य भवति\" इति न्यायात्। अतोऽन्यत्वेनोपास्यमिति।। 2।।\nएवं प्राप्तेऽभिधीयते- आत्मेति तु इति। तुशब्दोऽवधारणे, उपासितुरात्मेत्येवोपास्यम्; उपासिता प्रत्यगात्मा स्वशरीरस्य स्वयं यथाऽऽत्मा; तथास्वात्मन्रोपि परं ब्रह्मात्मेत्येवोपासीतेत्यर्थः। कुत? एवं ह्युपगच्छन्ति पूर्वे उपासितारः \"त्वं वा अहमस्मि भगवो देवते अहं वै त्वमसि\" इति। उपासितुरर्थान्तरभूतं ब्रह्मोपासितारोऽहमिति कथमभ्युपगच्छन्तीत्यत्राह- \"ग्राहयन्ति शास्त्राणि तान्प्रत्युपपादयन्तीत्यर्थः। \"य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरे यमयति स त आत्म्म्रन्तर्याम्यमृतः\" इति; तथा \"सन्मूलाः सोम्येमाः सर्वाः प्रजाः सदायतनाः सत्प्रतिष्ठाः एतदात्म्यमिदं सर्वम्\" \"सर्वं खल्विदं ब्रह्म तज्जलानिति\" इति च सर्वस्य चिदचिद्वस्तुनः तज्जत्वात्तल्लत्वात्तदनत्वात्तन्नियाम्यत्वात्तच्छरीरत्वाच्च सर्वस्यायमात्मा; अतः स त आत्मा; अतो यथा प्रत्यगात्मनः स्वशरीरं प्रत्यात्मत्वाद्देवोऽहं मनुष्योऽहमित्यनुसन्धानम्; तथा प्रत्यगात्मनोऽप्यात्मत्वात्परमात्मनस्तस्याप्यहमित्येवानुसन्धानं युक्त्तमिति। एवं शास्त्रैरुपपादितं सर्वबुद्धीनां ब्रह्मैकनिष्ठत्वेन सर्वशब्दानां ब्रह्मैकनिष्ठत्वमभ्युपगच्छन्तः \"त्वं वा अहमस्मि भगवो देवते अहं वै त्वमसि भगवो देवते\" इति व्यतिकरेणोक्त्तवन्तः। एवं च \"अथ यो ऽन्यां देवतामुपास्तेऽन्योऽसावन्योऽहमस्मीति न स वेद अकृत्स्नो ह्येप आत्मेत्येवोपासीत\" \"सर्वं तं परादाद्योऽन्यत्रात्मनः सर्वं वेद\" इत्यन्यत्वानुसन्धाननिषेधः \"पृथगात्मानं प्रेरितारं च मत्वा\" इति पृथकत्वानुसन्धानविधानं चाविरुद्धम्, अहमिति स्वात्मतयाऽनुसन्धानादन्यत्वानुसन्धानविषेधो रक्षितः, स्वशरीरात् स्वात्मनोऽधिकत्वानुसन्धानवत्स्वात्मनोऽपि परमात्मनोऽधिकत्वानुसन्धानवत्स्वात्मन्रोपि परमात्मनोऽधिकत्वानुसन्धानात्पृथकत्वानुसन्धानविधानं च रक्षितम्। अधिकस्य ब्रह्मणः प्रत्यगात्मन आत्मत्वात्तस्य च ब्रह्मशरीरत्वान्निषेधवाक्येऽकृत्स्नो ह्येष इत्युक्त्तम्। अत उपासितुरात्मत्वेन ब्रह्मोपास्यमिति स्थितम्।। 3।।\n।। आत्मत्वोपासनाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.2 आत्मत्वोपासनाधिकरणम्\nकिमुपास्यं ब्रह्मोपासितुरन्यत्वेनानुसन्धेयम्, उतात्मत्वेनेति संशयः। 'अधिकं तु भेदनिर्देशात्', 'अधिकोपदेशादि' त्यादिषूपासितुरुपास्यस्यार्थान्तरत्वेनैवोपपादनाद्यथावस्थितस्यैवोपास्यत्वाच्चान्यत्वेनोपास्यमिति पूर्वपक्षः। राद्धान्तस्तु - 'त्वं वा अहमस्मि भगवो देवते अहं वै त्वमसि भगवो देवते' इति पूर्वे उपासितार उपास्यमात्मत्वेनोपगच्छन्ति। अत आत्मेत्येवोपास्यम्। तानुपासितॄन्प्रत्यर्थाऽन्तरभूतस्यापि ब्रह्मण उपासितुरात्मत्वं ग्राहयन्ति शास्त्राणि। 'य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्मान्तर्याम्यमृत' इत्यारभ्योपासिता परमात्मनश्शरीरम्, परमात्मा चोपासितुरात्मेति प्रतिपादनेन; तथा 'सर्वं खल्विदं ब्रह्म तज्जलानिति', 'सन्मूलास्सोम्येमास्सर्वाः प्रजास्सदायतनास्सत्प्रतिष्ठाः ... ऐतदात्म्यमिदं सर्वमि'ति च तदायत्तस्वरूपस्थितिप्रवृत्तिताप्रतिपादनेन च। एवमुपासितुस्स्वात्मनोऽप्यात्मत्वाद्ब्रह्मणो यथावस्थितस्वात्मशरीरकब्रह्मानुसन्धानेऽहमित्येवानुसन्धेयम्। यथा मनुष्योऽहमस्मीति स्वशरीरस्य स्वप्रकारतैकस्वभावतया प्रकारिणि स्वात्मनि पर्यवसानम्, तथा स्वात्मनोऽहंप्रत्ययोऽहंशब्दश्च न केवलस्वात्मविषयौ; परमात्मशरीरतया तद्विशेषणत्वेनैव स्वात्मनोऽवस्थानात्। सूत्रमपि व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.2 आत्मत्वोपासनाधिकरणम्\nयद्यपि ''अधिकं तु भेदनिर्देशात् '' ''अधिकोपदेशात्\" इत्यादिषु प्रत्यगात्मनोऽर्थान्तरस्त्वं ब्रह्मणः प्रतिपादितम्; \"त्वं वा अहमस्मि भावो देवते, अहं वै त्वमसि भगवो देवते\" ित्यात्मेत्येवोपगच्छन्ति। उपासितुरर्थान्तरभूतमपि ब्रह्म तानुपासितृन् स्वात्मभूतं ग्राहयन्ति। उपासितुरर्थान्तरभूतमपि ब्रह्म तानुपासितृन् स्वात्मभूतं ग्राहयन्तिच शास्राणि \"य आत्मनितिष्ठन्नात्मनोऽन्तरो यमात्मा न वेव यस्यात्मा शरीरं य आत्मानमन्तरो यमयति स त आत्मा \" इत्यादीनि । यथा 'मनुष्योऽहम् ' इति मनुष्यशरीरस्य स्वात्मप्रकारतैकस्वभावतया प्रकारिणि स्वान्मनि मनुष्यशब्दस्य तद्बुद्धेश्च पर्यवसानं, तथा स्वात्मनोऽपि परमात्म शरीरतया तत्प्रकारस्वभावत्वेनाहं शब्दतद्बुद्धयोः परमात्मनि पर्यवसानमिति \"अहं ब्रह्म \" इत्येवोपास्यमिति ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.1.2 आत्मत्वोपासनाधिकरणम्\n।। आत्मेति तूपगच्छन्ति ग्राहयन्ति च ।। 3 ।। उक्त्तस्यासकृदावृत्तस्योपासनस्योपास्यं ब्रह्म किमुपासितुरन्यत्? उत तस्यैवात्मेति शङ्कायां व्यतिकरोपदेशज्ञापनाय पूर्वप्रकृतवाक्यस्थात्मशब्दार्थो निरूप्यत इति सङ्गतिः ।\nआत्मत्वेनेति - आत्मशब्दः स्ववाची, आत्मत्वेनअहमर्थसामानाधिकरण्येन, अन्यत्वेन वैयधिकरण्येनेत्यर्थः । अथवा आत्मशब्दः शरीरप्रतिसम्बन्धिपरः, आत्मत्वेन- जीवं प्रति शरीरित्वेन, अन्यत्वेन- शरीरशरीरिभावसम्बन्धशून्यत्वेनेयर्थः । एवं सति ब्रह्मोपासनविधिः किं दृष्यिविधिः? उत नेति फलफलिभावः, मुमुक्षोः किं ब्रह्म वैयधिकरण्यनोपास्यम्? उत सामानाधिकरण्येन, किमुपास्यं ब्रह्मोपासितुरन्यत्वेनोपास्यम्? उतात्मत्वेन, किमात्मत्वेनोपासने \"पृथगात्मान\"मिति विहितपृथकत्वानुसन्धानविरोधः प्रसज्यते, नेति, प्रसज्यते, चेदन्यत्वेनोपासनं, न चेदात्मत्वेनोपासनमिति । ननु \"अंशो नानावदेशात्\" इत्यादिषु जीवपरयोः शरीरशरीरिभावे शरीरवाचिशब्दानां शरीरिपर्यन्ताभिधाने च सिद्ध यथावस्तूपासने च कर्तव्ये कथं संशयोत्थानम्, उच्यते- अहमर्थसामानाधिकरण्येन वैयधिकरण्येन च ब्रह्मोपासनानि विहितानि, शाण्डिल्यविद्यादिषु समानाधिकरणोपासनेषु वयधिकरणापासनेष्वप्ययं विचारोऽनुपयुक्त्तः स्यात्, यत्र सामानाधिकरण्योपासने दृष्टिविधित्वशङ्का सम्भवति \"येऽन्नं ब्रह्मोपासने\" \"ये प्राणं ब्रह्मोपासतं\" \"विज्ञानं ब्रह्म चेद्वेद\" इत्यादिषु जीवे ब्रह्मदृष्टिविधिदर्शनात् \"आत्मेत्येव\" इति वाक्ये इतिकरणदर्शनाच्च तस्य दृष्टिविधित्वशङ्काव्युदासार्थमारम्भणीयत्वमिति । अयथाभूता स्यादिति -\nसंसारित्वप्राप्तिः स्यादित्यर्थः । राद्धान्तमाह - एवं प्राप्त इति । सानानाधिकरण्यफलितमर्थमाह - स्वशरीरस्य\nस्वयमिति । उपगच्छन्ति - गत्यर्था बुध्द्यर्थाः, उपासत इत्यर्थः । त्वं वा अहमस्मि- अहंबुद्धिरहंशब्दश्च त्वत्पर्यवसायिनौ, अहंशब्दयोगादुत्तमपुरुषः, अहंवै त्वमसि- अहंबुद्धिशब्दपर्यवसानभूमिस्त्वम्, त्वंशब्दयोगान्मध्यमपुरुषः, उभयस्मिन्वाक्ये अहंत्वंशब्दप्रयोगे सत्यपि अहंशब्दार्थतात्पर्यविवक्षयोत्तमपुरुषः, त्वंशब्दार्थतात्पर्येण मध्यमपुरुषः, अहं त्वं-त्वमहमिति सामानाधिकरण्येनार्थे लब्धे किमर्थमस्म्यदीति पदप्रयोगः इति चेत्, उच्यते- अस्तिधातोस्सत्ताह्यर्थः, तेनेदं तादात्म्यं युक्त्तमिति दर्शितं भवतीति, उपपादकशास्त्राणि दर्शयति । य आत्मनीति - \"सन्मूला\" इत्यादावपि सदायतनत्वतदनत्वाभ्यामात्मत्वसिद्धिः । \"सन्मूलाः\" इत्यादिवाक्योपेतस्य \"य आत्मनि\" इत्यादिवाक्यस्थार्थमाह - सर्वस्येति । कार्यकारणभावः कार्यकारणभूतजग्रद्ब्रह्मसामानधिकरण्योपयोगी, अत्र तु शुद्धस्वरूपजीवसामानाधिकरण्योपयोगी शरीरशरीरिभाव एव,. नियाम्यत्वं हि शरीरलक्षणत्वेनोक्त्तं, युक्त्तमिति उपपादयन्तीत्यन्वयः, एवं चेत्यादिना एकत्वपृथकत्वश्रुत्योरविरोधमाह तद्विविच्य दर्शयति । अहमिति - गुणगुणिरूपार्थद्वयसद्भावाभिप्राया भेदश्रुतयः । तत्र द्वयोरपि स्वनिष्ठत्वं नास्तीत्यन्यतरस्य प्रकारिनिष्ठत्वात् गुणभूतवस्तुनः स्व\nनिष्ठत्वनिषेधपरा अभेदश्रुतय इति विभाग इत्यर्थः । तदुपपादयति - अधिकस्येति । अकृत्स्नः- अपूर्ण, गुणमात्रपरत्वेन च न पूर्तिः, विशिष्ट एव पूर्णः, ईदृशापूर्तिवचनं गुणगुणिभेदे सत्येवोपपद्यते इत्यर्थः । एवं शरीरात्मभावगोचरस्य सामानाधिकरण्यस्याप्रामाणिकत्वानुपपन्नत्वयोरभावान्मोक्षफलश्रवणाच्च न दृष्टिविधित्वमित्युक्त्तं भवति, अधिकरणार्थमुपसंहरति - अत इति । परे तु- जीवपरयोरैक्यं सिद्धान्तयन्ति, तत्र विरुद्धधर्मयोगःदैक्यानुपपत्तिः, ईश्वरस्य जीवत्वे ईश्वराभावप्रसङ्गः, जीवस्येश्चरत्वे शास्त्रस्याधिकारिविरहः, अहं दुःखीत्यादिप्रत्यक्षविरोधश्चेति परिचोद्य ईश्वराभावं तस्य प्रामाणिकत्वात् परिहरन्ति, तदयुक्त्तं प्रामाणिकपरित्यागप्रसङ्ग इति चोदिते प्रामाणिकत्वादिति परिहासयोगात्, न हि प्रसञ्जनीयविषर्ययप्रतिज्ञानेन प्रसञ्जकधर्मः परिह्रियते सर्वतर्केच्छेदप्रसङ्गात् प्रसञ्जकप्रसञ्जनीयव्याप्तेरभग्नत्वाच्च, तत्त्वावबोधात् प्रागधिकारिलाभ इत्यधिकारिविरहं परिहरन्ति, तदप्ययुक्त्तम्, ईश्वरस्य सर्वज्ञत्वान्निर्विशेषचिन्मात्रस्य ज्ञातृत्वाभावात्, ज्ञातुश्च स्वनाशस्यापुरुषार्थत्वात् शास्त्रप्रद्वेपवत्त्वेन च त्रयाणागष्यधिकारानुपपत्तेः, श्रवणात्पूर्वं स्वनाशानभिज्ञत्वाद्दस्युभूयिष्ठामार्गे मार्गानभिज्ञवदवतरतीति चेन्न, अश्रुतेऽपि शास्त्रे सौगतानां सर्वक्षणिकत्ववत् मायावादिनां मुक्त्तेर्ज्ञातृनाशत्वस्य प्रसिद्धिप्राचुर्येण शास्त्रभीरुत्वाल्लोकस्य । प्रत्यक्षादीनां\nसंसार्यात्मविषयत्वादविरोध इति चायुक्त्तम्, नियमेन हेयनर्हतदर्हयोर्न्नियमेन शृङ्गानदर्हतदर्हयोः शशमहिषयोरिवैक्यविरोधस्यावर्जनीयत्वात्, दुःखयोगस्य मिथ्यात्वात् अविरोध इति चायुक्त्तम्, मिथ्याभूतहेयानर्हतदर्हयोर्विरोधस्यावर्जनीत्वात्, महिषनिषणमपि त्वन्मते मिथ्या तथापि शशमहिपयोः स्वरूपविरोध्रोभ्युपगतः । ननु स्वाप्नशशमहिषयोः स्वप्नावस्थायामेव विरोधः न प्रबोधे, विषाणस्य निवृत्तत्वात्, एवमयिद्ेंनिदृत्तशै दुःखनिवृत्तेजर्विपरर्योन स्वभावविरोध इति चेत्, तर्हि स्वाप्नशशमहिषयोरिव जीवेश्वरयोरुभयोरपि विनाश एवाविरोधनिर्वाहकः स्यात्, ततश्चेश्वरनित्यत्वश्रुतिविरोधः, स्वभावविरोधश्चापरिहृत्तः, यावत्सत्ताकं विरोधस्यावस्थित्वात्, यदि प्रबोधेऽपि परस्य हेयानर्हत्वं तिष्ठत्येव जीवस्य हेयार्हत्वमेव निवर्तत इत्युच्यते, तथाऽपि जाग्रदनुभूतशशस्वाप्नमहिषयोरिव न तयोरेकत्वसम्भवः, सत्तया हेयानर्ह ईश्वरः, विनाशात्तदर्नो जीव इति विद्यामानदशायां हेयार्हत्वतदनर्हत्वयोर्विनाशित्वाविनािात्वयोश्च विरोधस्यावीस्थत्कत्वात्, ईश्वरत्वं परमार्थश्चेन्निर्विशेषत्वहानिः, न चेदीश्वाराभावः, ऐश्वर्यादिगुणाभावेऽपि स्वरूपमवतिष्ठत इति चेत् रजतत्वनिवृत्तावप्यधिष्ठानमवतिष्ठत इति शुक्त्तिरूप्येश्वरयोरवैषम्यमेव स्यात्, जीवेश्वरैकत्वविधीनां दृष्टिविधित्वं पूर्वपक्षं आशङ्कय भेदनिषेधात्तदयुक्त्तमिति परिहृतम्, तदप्ययुक्त्तम्, दृष्टयुपासननिष्ठस्य भेदानुसन्धाने प्रत्यवायपरतयाऽपि भेदनिषेधश्रुत्युपपत्तेर्भेदतात्त्विकत्वावाधकत्वात्, न हि गरुडात्मनोर्भेददृष्टौ विषं न नायतीति गरुडनरेन्द्रैक वं तात्त्विकं स्यात्- हयानर्हत्वतदर्हत्वरूपस्वभावविरोधस्यावर्जनीयत्वादपरेषां पक्षोऽप्यनुपपन्नः, अन्येषान्तु गरुडोऽहमिति वदीश्वरोऽहमिति ज्ञानस्यात्तत्त्वविषयत्वात् अतत्त्वज्ञानान्मोक्षः स्यात्, यथोपासनं फलमिति मुक्त्तावपि भ्रान्त्यनुगमः स्यात् यदि सदहमिति सदैक्योपास्तिर्विधीयते, तदयुक्त्तम्, आत्मसत्त्वस्य लोकसिद्धत्वात् सदैक्यानुसन्धानस्याविधेयत्वात्, नियन्त्रशेन भोक्त्रंशस्य सदाकारेणैकत्वमनुसन्धेयमिति चेन्न, घटात्मकत्वतुल्यं स्यांत्, जगतो ब्रह्मणैकत्वं नाम जात्यैक्यं स्यात् ।। 3 ।।\n।। आत्मत्वोपासनाधिकरणं समाप्तम् ।।"
                            }
                        ]
                    },
                    {
                        "verse_number": 3,
                        "original_text": "Adhikaraṇa 4.1.3 प्रतीकाधिकरणम्\nनप्रतीकेन हि सः ॥4.1.4॥\nब्रह्मदृष्टिरुत्कर्षात् ॥4.1.5॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.3 प्रतीकाधिकरणम्\n\"मनो ब्रह्मेत्युपासीत\" \"स यो नाम ब्रह्मेत्युपास्ते\" इत्यादिप्रतीकोपासनेष्वप्यात्मत्वानुसन्धानं कार्यम्? उत नेति चिन्तायां \"मनो ब्रहामेत्युपासीत\" इति ब्रह्मोपासनत्वसाम्यात् ब्रह्मणश्चोपासितुरात्मत्वादात्मेत्येवोपासीतेति। एवं प्राप्तेऽभिधीयते - न प्रतीके - इति। प्रतीके नात्मत्वानुसन्धानं कार्यं, न हि सः - न ह्युपासितुरात्मा प्रतीकः। प्रतीकोपासनेषु प्रतीक एवोपास्यः, न ब्रह्म, ब्रह्म तु तत्र दृष्टिविशेषणमात्रं, प्रतीकोपासनं हि नाम अब्रह्मणि ब्रह्मदृष्टयाऽनुसन्धानम्, तत्रोपास्यस्य प्रतीकस्योपासित्रात्मत्वाभावान्न तताऽनुसन्धेयम्। नन्वत्रापि ब्रह्मैबोपास्यम् - ब्रह्मण उपास्यत्वसम्भवे मन आदीनामचेतनानामल्पशक्त्तीनां चोपस्यत्वाश्रयणस्यान्याय्यत्वात्, अतो मन आदिदृष्टया ब्रह्मैवोपास्यमिति तत्राह-।। 4।।\nमन आदिषु ब्रह्मदृष्टिरेव युक्त्ता, न ब्रह्मणि मन आदिदृष्टिः, ब्रह्मणो मन आदिभ्य उत्कर्षात्, तेषाञ्च विपर्ययात्, उत्कृष्टे हि राजनि भृत्यदृष्टिः प्रत्यवायकरी, भृत्ये तु राजदृष्टिरभ्युदयाय।। 5।।\n।। प्रतीकाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.3 प्रतीकाधिकरणम्\nमनो ब्रह्मेत्युपासीतेत्यादिषु प्रतीकोपासनेष्वप्यात्मत्वेनानुसन्धानं कर्तव्यम्, उत नेति संशयः। मनो ब्रह्मेत्युपासीतेति ब्रह्मोपासनत्वाविशेषादात्मेत्येवानुसन्धानमिति पूर्वपक्षः। राद्धान्तस्तु - न प्रतीके आत्मत्वानुसन्धानं कार्यम्। कुतः? न हि मनआदिरूपासितुरात्मा। न च तत्र ब्रह्मोपास्यम्; ब्रह्मदृष्ट्या मनआदिरुपास्यः। अपकृष्टे ह्युत्कृष्टदृष्टिरभ्युदयाय भवति, यथा भृत्यादौ राजदृष्टिः। सूत्रद्वयं च व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.3 प्रतीकाधिकरणम्\n\"मनो ब्रह्म\" इत्यादिप्रतीके तु नात्मेति ग्रहणम् । न हि तत्र स परमात्मोपास्यः। परमात्मदृष्ट्या हि मनःप्रबभृतीनि ।।\nब्रह्म उत्कृष्ट्या मनआद्युपासनं ह्यभ्युदयाय भवतीति।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.1.3 प्रतीकाधिकरणम्\n।। न प्रतीके न हि सः ।। 4 ।। आत्मत्वेनोपासनमुक्त्तम्, तत्प्रतीकोसनेऽस्ति नेति शङ्कया सङ्गतिः, किं मनो ब्रह्मत्यादिप्रतीकोपासनेष्वात्मत्वेनानुसन्धानं कर्तव्यम्? उत नेति, तेषूणस्यं किमुपासितरात्मा नेति, किं ब्रह्मणः प्रतीको दृष्टिविशेषणम्? उत प्रतीकस्य ब्रह्म दृष्टिविशेषणमिति? प्रतीकस्य दृष्टिविशेषणस्वे ब्रह्म उपास्थ्त्ात्तस्य चात्मत्वात्तत्राप्यात्मत्वेनानुसन्धानं कार्यं स्यात् ब्रह्मणः प्रकीके दृष्टिविशेषणत्वे प्रतीकस्यैवोपास्यत्वात्तस्य चोपासकं प्रत्यात्मत्वाभावात् आत्मधीर्न कार्या स्यात् । मन इत्यादि - ब्रह्मोपासनत्वसाम्यादिति । ब्रह्मशब्दनिर्देशाद् ब्रह्मैवोपास्यम्, अतो ब्रह्मोपासनत्वसाम्यमित्यर्थः । एवं प्राप्त इति - प्रतीकोपासनेऽप्युपास्यं ब्रह्म, तच्चोपादितुरात्मा, अतो ब्रह्मोपासनत्वसाम्यादात्मेत्युपास्यमित्यत्राह - प्रतीकोपासनेष्विति । तर्हि ब्रह्मशब्दनिर्देशः कथमित्यत्राह - ब्रह्म त्विति । अनन्तरसूत्रशङ्कमाह - नन्विति ।। 4 ।।\n।। ब्रह्मदृष्टिरुत्कषात् ।। 5 ।। अचेतनमनःप्रभृतेरुपास्यत्वासम्भवोऽभिमानिदेवतोपास्यत्वेन परिहृत इति भावः । इतरे त्रयोऽपि ब्रह्मदृष्टिरिति सूत्रमधिकरणान्तरमाहुः, नियामकाभावात् पूर्वपक्षम्, उत्कर्षात् सिद्धान्तमाहुः, तदयुक्त्तं तादथ्यर्नैरन्तर्याभ्यामैकाधिकरण्यसिद्धेः । परे तु न प्रतीक इत्यत्र सिद्धान्तयुक्त्तमेवमाहुः- प्रतीकानां ब्रह्माभिन्नत्वात्, तस्याऽप्यात्मत्वमिति चेत्, विकारस्वरूपोपमर्देन ब्रह्मत्वं स्यात् यथा जीवस्य जीवभावप्रविलयेन बह्मत्वम्, स्वस्तिकस्य तदाकारोपमर्देन स्वर्णात्मकत्वम्, एवं स्वरूपोपमर्दे सति प्रतीकस्यैवाभावात् तस्यात्मत्वमेव न स्यादिति, तदप्ययुक्त्तं जीवस्य ब्रह्मशरीरतया तत्पर्यन्तत्वेन जीवभावप्रविलयेन विना ब्रह्मतादात्म्यसिद्धिवत् प्रतीकानामपि ब्रह्मशरीरत्वोपपत्तेस्तदभावप्रसङ्गाभावात् । अपरे तु \"वासो ददाति अनो ददाती\"त्यत्र तन्तुकाष्ठादीनामिव मनऽाद्युपासने ब्रह्मणश्चोदितत्वाभावादनुपास्यत्वमिति, तदयुक्त्तं तत्र तन्तुकाष्ठादिनिर्देशाभावादिह तु ब्रह्मसामानाधिकरण्याच्च दृष्टान्तवैषम्यात् अत्रोऽनादरः । ननु दृष्टिविधित्वे सिद्धे हि ब्रह्म वा मनो वा दृष्टिविशेषणमिति विशयः, प्रतीकस्यापि ब्रह्मशरीरतया तत्त्वोपासनपरत्वे सम्भवति कथमतत्त्वोपासनपरताङ्गीकारेण ब्रह्मणो दृष्टिविशेषणत्वपरं द्वितीयसूत्रं घटते? उच्यते- इतिकरणवैयर्थ्यं हेतुः, उद्देश्यत्वज्ञापकेन प्रथमनिर्देशेन विशेष्यतावगमश्च, क्कचित्प्रतीकगतद्वितीयाविभक्त्तिरपि हेतुः ।।5।।\n।। प्रतीकाधिकरणं समाप्तम् ।।"
                            }
                        ]
                    },
                    {
                        "verse_number": 4,
                        "original_text": "Adhikaraṇa 4.1.4 आदित्यादिमत्यधिकरणम्\nआदित्यादिमतयश्चाङ्ग उपपत्तेः ॥4.1.6॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.4 आदित्यादिमत्यधिकरणम्\n\"य एवासौ तपति तमुद्गीथमुपासीत\" इत्यादिषु कर्माङ्गाश्रयेषूपासनेषु संशयः- किमुद्गीथदौ कर्माङ्गे आदित्यादिदृष्टिः कतर्व्या? उतादित्यादिषूद्गीथादिदृष्टिरिति, उत्कृष्टदृष्टिर्निकृष्टे कतर्व्येति न्यायात् उद्गीथादीनां च फलसाधनभूतकर्माङ्गत्वेनाफलेभ्य आदित्यादिभ्य उत्कृष्टत्वादादित्यादिषूद्गीथादिदृष्टिः- इति प्राप्तेऽभिधीयते- आदित्यादिमतयश्चाङ्गे इति चशब्दोऽवधारणे, क्रत्वङ्गे उद्गीथादावादित्यादिदृष्टय एव कायाः, कुतः? उपपत्तेः- आदित्यादीनामेवोत्कृष्टत्वोपपत्तेः, आदित्यादिदेवताराधनद्वारेण हि कमर्णामपि फलसाधनत्वम्, अतस्तद्दृष्टिरुद्गीथाद्यङ्गे।। 6।।\n।। आदित्यादिमत्यधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.4 आदित्यादिमत्यधिकरणम्\nय एवासौ तपति तमुद्गीथमुपासीतेत्यादिषु कर्माङ्गाश्रयोपासनेषु किमुद्गीथादावादित्यदृष्टिः कार्या, उतादित्यादावुद्गीथादिदृष्टिरिति संशयः। कर्मणः फलसाधनतयोत्कर्षादादित्यादेर्देवतात्वेन तद्गुणत्वाच्चादित्यादावुद्गीथादिदृष्टिः कार्येति पूर्वपक्षः। राद्धान्तस्तु - कर्मणोऽपि फलसाधनत्वमादित्यादिदेवताराधनद्वारेणेति आदित्यादेरेवोत्कर्षोपपत्तेरादित्यादिमतय एव कर्माङ्गोद्गीथादौ कार्याः। सूत्रं च व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.4 आदित्यादिमत्यधिकरणम्\n\"य एवासौ तपति तमुद्गीथमुपासीत\" इत्यादावप्यादित्यादेरेवोत्कृष्टत्वात् उद्गीथादौ तद्दष्टयः कार्यः ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.1.4 आदित्यादिमत्यधिकरणम्\n।। आदित्यादिमतयश्चाङ्ग उपपत्तेः ।। 6 ।। देवताया उत्कर्षात् दृष्टिविशेषणत्वमुक्त्तं, तदुत्कर्षाक्षेपेक्ष कर्मण एवोत्कर्षशङ्कयाऽवान्तरसङ्गतिः, क्रत्वङ्गश्रयोपासनेषु किमादित्यादावुद्गीदृष्टिः? उतोद्गीथादावादित्यादिदृष्टिः? फलसाधनतयोत्कर्षः किमादित्यादेरुतोद्गीथादेः, उद्गीथादेश्चेदादित्यादावुद्गीथादिदृष्टिः, आदित्यादेश्चेदुद्गीथादावादित्यादिदृष्टिः कार्या स्यात् । ननु फलसाधनत्वं देवताया इति पूर्वमेव सिद्धं \"स एवैनं भतिं गमयति\" इति, तत्कथमुद्गीथादेः फलसाधनत्वशङ्कया पूर्वपक्षोत्थानं, सत्यं, फलसाधनतया विहितत्वात् प्रधानस्य कर्मणः काष्ठानां ज्वालावद्देवताप्रतीतिरवान्तरव्यापारमात्रमित्यप्राधान्यमाशङ्कयते, ब्रह्ममतिवदादित्यादिमतय्रोपीति चशब्दार्थः, \"मनो\nब्रह्मेत्युपासीत\" इत्यत्रोपास्य प्रथमं निर्दिष्टं दृष्टिविशेषणं चरमनिर्दिष्टम्, एवमत्रापि \"य एवासौ तपति तमुद्गीथम्\" इत्युद्गीथस्य चरमनिर्देशात् स दृष्टिविशेषणं, देवतायां यद्वृत्तयोगात् प्राथम्याच्चोद्देश्यत्वमित्यपि पूर्वपक्षयुक्त्तिरभिप्रेता । अफलेभ्यः- अफलसाधनेभ्यः । राद्धान्ते - आदित्यादिदेवताराधनद्वारेणेति । \"अर्यम्णे चरुं निर्वपे\"\nदित्यादि द्रष्टव्यम्, देवतायाः स्थिरत्वेनाञ्यवहितसाधनतया लोकदृष्टसेव्यसेवान्यायेनाराधनस्याराध्यदेवताप्रधानत्वाच्च देवतोत्कर्षसिद्धेर्यद्वृत्ताद्यस्वारस्यं सोढव्यमिति भावः । परे तु - उद्गीथादित्यादीनां दृष्टिविशेषणत्वमनियमेन स्यात् - नियामकाभावादिति च पूर्वपक्षमाहुः - नियामकसद्भावात् तदनादरः, एवं च पूर्वपक्षान्तरमाहुः - उद्गीथादीनां कमर्समचायितया क्रियारूपाणां फलसाधनतयोत्कर्षः \"इयमेवर्गग्निः साम\" इत्यत्र \"तदेतदस्यृाच्यध्यूढं साम\" इत्युक्सामशब्देन पृथिव्यग्न्यभिधानञ्च ॠक्सामाध्यासनिबन्धनं, क्षत्तरि हि राजाध्यासाद्राजशब्दो न राज्ञि क्षत्रशब्दः, तत्र क्षत्रध्यासाभावात्, \"लोकेषउ पञ्चविधं सामोपासीत\" इति लोकानामधिकरणत्वश्रवणात् तत्र क्रत्वङ्गाध्यासः, पृथिवी हिङ्कार इति प्रथमनिर्द्देशाच्च पृथिव्याद्यद्देशेन हिङ्कारत्वादिदृष्टिविधिरिति पूर्वपक्षहेतव उपन्यस्ताः । यदेव विद्यया करोति तदेव वीर्यवत्तरमिति विद्यया कर्मणो वीर्यवत्तरत्वं श्रुतं न सिद्धरूपद्रव्यस्य, अत आदित्यादिमतिभिरुद्गीथादिकर्मस्वतिशय उपपद्यते न तूद्गीथादिमतिभिरादित्यादीनाम्, कर्मणो ह्यपूर्वसन्निकर्षः, न त्वादित्यादीनाम्, असाधितस्य करणत्वायोगात्, अतः कर्मस्वतिशयावैत्वादादित्यादिः प्रधानम्, कर्मफलस्यादित्यादिप्राप्तिलक्षणत्वात् फलात्मकतया चादित्यादीनां प्राधान्यम्, \"ओमित्येतदक्षरमुद्गीथमुपासीत\" इत्युपक्रमे द्वितीयाश्रुत्योद्गीथादिरुपास्यत्वेनावगतः, इयमेवर्गिति एवकारोपश्लेषादृचि पृथिवीत्वं विधेयमवगतं, \"य एवं विद्वान् साम गायती\"त्यङ्गाश्रयविज्ञानमुपसंहृतम्, अत आदित्यादेर्दृष्टिविशेषणत्वम्, पृथिव्यामृक्छब्दो\nलाक्षणिकः सम्बन्धमात्रमपेक्षते न तूत्कर्षमिति न तन्निबन्धनः, सामात्मना लोकमुपासीतेति विभक्त्तिद्वयविपरिणामादपि लोकात्मना सामोपासीतेति सप्तमीमात्रविपरिणामो वरम्, पृथिवी हिङ्कार इत्यादिक्रमो बहूपपत्त्यनुरोधेन नयः, अतोऽङ्गेष्वादित्यादिदृष्टिविधिरिति सिद्धान्तयन्ति, उपपत्तेरिति कस्योपपत्तिरित्यपेक्षायामुत्कर्षस्य पूर्वसूत्रप्रकृतत्वात् तस्योपपत्तेरिति व्याख्यानमुचितं न त्वर्थान्तरस्य, उत्कर्षश्च प्रागुक्त्तलक्षणः, कर्मस्वातिशयाधायकत्वेन फलात्मकत्वेन च प्राधान्यमुत्कर्षान्तर्गतम्, उद्गीथेनोपक्रमः साम्नोपसंहारशाच सर्वेषु देवतादृष्टिविधिष्वननुगताविति व्यापक एव हेतुर्भाष्येऽभिहितः, लोकेषु पञ्चविधं साम सप्तविधं सामेत्यादिषु विभक्त्तद्वयविपरिणामाभावादेव लोकस्य दृष्टिविशेषणत्वोपपादनं मन्दम्, न हि द्वितीयाविभकत्यर्थ्रोनन्वितः लोकादिशब्दानां देवतापरत्वे प्रामाणिके सत्युत्कर्षादेव देवताया दृष्टिविशेषणत्वं न चेद्यथाप्रतिपन्नस्वीकारेऽप्यविरोधः, पृथिवी हिङ्कार इत्यादिरप्येतेन व्याख्यात्, अतो भाष्योक्त्तप्रकारेण सारतरयुकत्यभिप्रायं सूत्रम् । अन्ये तु फलसाधनतयोत्कर्षदेव पूर्वपक्षं कृत्वा एवं सिद्धान्तमाहुः- उद्गीथादिष्वादित्यादिदृष्टिः कर्मसमृध्द्यर्थेषूपासनेष्वधिकृताधिकारोपपत्तेः, आदित्यादीनां कर्माङ्गदृष्ट्योपास्यत्वे हि क्रत्वधिकृतेनैव कर्तव्यत्वनियमो न स्यात्, तन्नियमश्च यदेव विद्यया करोतीति श्रुत्याऽवगम्यते \"य एवासौ तपति तमुद्गीथमुपासीत\" \"य एवायं मुख्यः प्राणस्तमुद्गीथमुपासाञ्चक्रिरे\" इत्यादिषु यच्छब्दयोगप्राथम्याभ्यामुद्देश्यत्वावगमादादित्यादीनामुपास्यत्वमिति चेत्- \"ओमित्येतदक्षरमुद्गीथमुपासीत\" इत्युद्गीथोपास्यताया उपक्रमसिद्धत्वात् क्रत्वधिकृताधिकारोपपत्तेश्च कर्मसमृद्धिव्यतिरिक्त्तफलेष्वङ्गाश्रितषूपासनेषु \"लोकेषु पञ्चदिधं सामोपासीत\" इत्यादिषु क्रत्वधिकृताधिकारसम्बन्धे प्रमाणाभावात् न क्रत्वङ्गेषु देवतादृष्टिरिति नियमः, तत्रैवं निर्वाहः- त्रिविधमुपासनं भूतार्थमध्यासस्सम्पदिति, भूतार्थं यथार्थविषयं न तत्र किंचिन्निरूप्यम्, अध्यासोऽन्यस्मिन्नन्यधर्माध्यासः, यथोद्गीथेऽसुरपाष्मविध्वंसनादयः प्राणधर्माः, भयतमोपहत्यादयः आधित्यधर्माः, अन्यसादृश्यानुसन्धानं सम्पत्, यथा पञ्चविधत्वसप्तविधत्वाद्यनुसन्धानं, तच्च वाक्येनैवोपपादनादवगम्यत, अध्याससम्पत्ती च निकृष्टगतधर्मतत्सादृश्यविषये चेत् उपास्यं निकृष्टं कृतं स्यात्, उत्कृष्टगतधर्मतत्सादृश्यविषये चेदुपास्यमुत्कृष्टं कृतं स्यात्, ततो महत्कृतमेवोपास्यम्, तत्र दृष्टिविशेषणनिर्णयस्तु उपक्रमोपसंहारवाक्यशेषप्राथम्ययच्छब्दयोगमहत्त्वाद्यनुरोधेन वर्णनीयः, लोकेषु पञ्चविधं सामोपासीतेत्यादिषु सामप्रतियोगिकं सादृश्यं लोकेषु विधीयते प्रथमनिर्दिष्टत्वात् सप्तम्याञ्जस्याच्च सामशब्दः सामसादृश्यपरः लोकसामशब्दयोरन्यतरस्य लक्षणाय अवर्जनीयत्वेऽपि साम्नि लोकसादृश्ये विधित्सिते सप्तमी न घटते,\nइयमेवगिर्त्यत्रापि पृथिव्या ॠगात्मकत्वं विधित्सितं निर्देशप्राथम्यात्, एवकारान्वयस्य \"उत्तर एव वेदि\" रित्यत्र व्यभिचारात्, पृथिव्येव नान्यर्गस्तीति वाक्यशेषश्चेत् पृथिव्या ॠगात्मकत्वं विधेयं स्यात्, ॠक् पृथिव्येव न पृथिव्या अन्येति वाक्यशेषश्चेदृचः पृथिवीत्वविधानं स्यात्, कर्मसमृध्द्यर्थोपासनव्यतिरिक्त्तेषु न कर्माङ्गषु देवतादृष्टिनियमः, कर्मसमृध्द्यर्थेषु तूपासनेषु कृत्वङ्गेषु देवतादृष्टिनियमः, कर्मसमृध्द्यर्थेषु तूपासनेषु क्रत्वङ्गेषु देवतादृष्टिरिति स्थितिरिति, अत्रापि क्रत्वङ्गव्यतिरिक्त्तेषु देवतादृष्टिनियमाभावोऽनुपपन्नः, अध्याससम्पव्योर्न्निकृष्टधर्मदृश्यविषयत्वानुपपत्तेः स्वयमेव प्रतिपादितत्वात्, अतः क्रत्वङ्गविषयेष्वतद्विषयेषु चोपासनेषु देवताविवक्षायाः सुव्यक्त्तत्वे देवताया उत्कर्षादेव दृष्टिविशेषणत्वं, विवक्षाविरहे यथाश्रुताङ्गीकारश्च युक्त्त इति उत्कर्ष एवोपपत्तिशब्दविवक्षितो हेतुर्भवितुमर्हति, अर्थस्वाभाव्यात् प्रकृतत्वाच्च, अतः सर्वत्रोत्कर्षस्यैव दृष्टिविशेषणत्वे प्रयोजकत्वात् क्रत्वधिकृतानुष्ठेयत्वमप्रयोजकमित्युपपत्तिाब्दस्योत्कृष्टतोपपत्तिपरत्वमुक्त्तं भाष्ये, क्रत्वङ्गविषयेषु क्रत्वधिकृतानुष्ठेयत्वमप्यभ्युच्चयहेतुः स्यात्सर्वत्राप्युत्कर्षानुगुणमेव दृष्टिविशेषणत्वनिर्णयो युक्त्तः ।।\n।। आदित्यादिमत्यधिकरणं समाप्तम् ।।"
                            }
                        ]
                    },
                    {
                        "verse_number": 5,
                        "original_text": "Adhikaraṇa 4.1.5 आसीनाधिकरणम्\nआसीनः संभवात् ॥4.1.7॥\nध्यानाच्च ॥4.1.8॥\nअचलत्वं चापेक्ष्य ॥4.1.9॥\nस्मरन्ति च ॥4.1.10॥\nयत्रैकाग्रता तत्राविशेषात् ॥4.1.11॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.5 आसीनाधिकरणम्\nमोक्षसाधनतया वेदान्तशास्त्रैर्विहितं ज्ञानं ध्यानोपासनादिशब्दवाच्यमसकृदावृत्तं सन्ततस्मृतिरूपमित्युक्त्तम्, तदनुतिष्ठन्नासीनः शयानः तिष्ठन् गच्छंश्च विशेषाभावादनियमेनानुतिष्ठेन् इति प्राप्त उच्यते -आसीनः इति। आसीन उपासनमनुतिष्टेत्; कुतः? सम्भवात् आसीनस्यैवह्येकाग्रचित्त तासम्भवः; स्थितिगत्योः प्रयत्नसापेक्षत्वात्, शयाने च निद्रासम्भवात्। पश्चार्धधारणप्रयत्ननिवृत्तये सापाश्रये आसीनः कुर्यात्।। 7।।\n\"निदिध्यासितव्यः\" इति ध्यानरूपत्वादुपासनस्यैकाग्रचित्तताऽवश्यम्भाविनी, ध्यानं हि विजातीयप्रत्ययान्तराव्यवहितमेकचिन्तनमित्युक्त्तम्।। 8।।\nनिश्चलत्वं चापेक्ष्य पृथिव्यन्तरिक्षादिषु ध्यानवाचोयुक्त्तिर्दृश्यते \"ध्यायातीव पृथिवी, ध्यायतीवान्तरिक्षं, ध्यायतीव द्यौः, ध्यायन्तीवापो, ध्यायन्तीवपर्वताः\" इति। अतः पृथिवीपर्वतादिवदेकाग्रचित्ततयानिश्चलत्वमुपासकस्यासीनस्यैव सम्भवात्।। 9।।\nस्मरन्ति चासीनस्यैव ध्यानं \"शुचौ देशे प्रतिष्ठाप्य स्थिरमासनमात्मनः। नात्युछ्रिच्तं नातिनीचं चेलाजिनकुशोत्तरम्। तत्रैकाग्रं मनः कृत्वा यतचित्तेन्द्रियक्रियः। उपविश्यासने युञ्ज्याद्योगमात्मविशुद्धये\" इति।। 10।।\nएकाग्रतातिरिक्त्तदेशकालविोषाश्रवणादेकाग्रतानुकूलो यो देशः कालश्च, स एवोपासनस्य देशः कालश्च। \"समे शुचौ शर्करावन्हिवालुकाविवर्जिते\" इति वचनमेकाग्रतैकान्तदोमाह, न तु देशं नियच्छति, \"मनोऽनुकूले\" इति वाक्यशेषात्।। 11।।\n।। आसीनाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.5 आसीनाधिकरणम्\nकिमिदं ब्रह्मोपासनमासीनः कुर्यात्, उतासीनश्शयानस्तिष्ठन्गच्छन्वेत्यनियमेनेति संशयः। विशेषाश्रवणादनियमेनेति पूर्वपक्षः। राद्धान्तस्तु - आसीनस्यैवैकाग्रतासम्भवादेकाग्रतामूलत्वाच्चोपासनस्य, आसीनः कुर्यात्। सूत्रमपि व्याख्यातम् ॥\nनिदिध्यासितव्य इत्युपासनस्य ध्यानरूपत्वाच्चैकाग्रचित्तताऽवश्यम्भाविनी। ध्यानं हि विजातीयप्रत्ययान्तराव्यवहितं तैलधारावदविच्छिन्नस्मृतिसन्ततिरूपम् ॥\nनिश्चलत्वं चापेक्ष्य ध्यानवाचो युक्तिः पृथिव्यादिषु दृश्यते। ध्यायतीव पृथिवी, ध्यायतीवान्तरिक्षं, ध्यायतीव द्यौरित्यादिका। अतो ध्यायतः पृथिव्यादिवदचलत्वमासीनस्यैव सम्भवति ॥\nस्मरन्ति चासीनस्यैव ध्यानम्। उपविश्यासने युञ्ज्याद्योगमात्मविशुद्धय इति ॥\nयस्मिन्देशे यस्मिंश्च काले मनस एकाग्रता, तत्र देशे काले चोपासनं कार्यम्। शर्करादिरहिते मनोनुकूले शुचौ देश इत्येतदतिरिक्तविशेषाग्रहणात्। यथा देशकालयोरेकाग्रतायां विशेषः, न तथा स्थितिगत्यादौ; आसीनस्य तु विशेषोऽस्तीत्यभिप्रायः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.5 आसीनाधिकरणम्\nआसीन उपासनं कुर्यात्, तस्यैवैकाग्रतासंभवात्  ।।\n\"निदिध्यासितव्यः\" इत्युपासनस्य ध्यानरूपत्वाच्चासीनः ।।\nपृथिव्यादेरचलत्वं चापेक्ष्य \"ध्यायतीव पृथिवी\" इति प्रयोगात् मनसो वनिश्चलत्वमासीनस्यैव ।।\n\"उपविश्यासने युज्ज्यात्\" इत्यादिना ।।\nयत्रैकाग्रता तत्र देशे तत्र काल उपासीत, देशकालविशेषाश्रवणात् ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.1.5 आसीनाधिकरणम्\n।। प्रासीनः सम्भवात् ।। 7 ।। अवान्तरसङ्गतिमाह - मोक्षेति । अनन्तराधिकरणयोः प्रासङ्गिकत्वात् परमप्रकृतेन प्रधानभूतेन ब्रह्मोपासनेन सङ्गतिरुक्त्ता । यद्वा दृष्टयुपासनानामप्यासनसापेक्षत्वेऽप्यासनसमर्थनहेतोरैकाग्रयस्याद्याधिकरणसमर्थितत्वात् तेन सङ्गतिरुक्त्ता । किमासीनश्चिन्तयेत्? उतासीनः शयानस्तिष्ठन् गच्छत् वेति, किं गमनादिषु ध्यानं सम्भवति न वेति, सम्भवति चेदासनानियमः, न सम्भवति चित्तन्नियमः- उपासनसम्भवादित्यतोऽप्येकाग्रतासम्भवादित्युचितम्, उपासनसम्भवादित्युक्त्तेऽपि कथमित्यपि शङ्काया एकाग्रतताभिप्रायेण शमयितव्यत्वात्, \"यत्रैकाग्रता\" इत्येकाग्रतायाः सन्निहितत्वात् योग्यत्वाच्च । \"उपविश्यासने युञ्ज्या\" दिति स्मृतिवचनस्य मनोऽनुकूलताभिप्रायतां मत्वा पूर्वपक्षी प्रत्यवतिष्ठते । ।। तदवश्यभावात्तत्परिहारः ।। 7 ।।\n।। ध्यानाच्च ।। 8 ।। ध्यानादिति भावप्रधाननिर्द्देश इत्यभिप्रायेणोक्त्तं ध्यानरूपत्वादिति, स्थितिगत्योर्विजातीयप्रत्ययसम्भवात्तदैकाग्रयविरोधि गत्यादिकमित्यर्थः ।।\n।। अचलत्वं चापेक्ष्य ।। 9 ।। \" आप\" इति स्थिरं तटाकादिजलं विवक्षितम्, निश्चलत्वमात्रसाम्यं विवक्षितम्, निश्चलत्वमैकाग्रयाद् भवति, तच्चासीनस्यैव, गत्यादौ विजातीयप्रत्ययेन चलनसम्भवादित्यर्थः ।। 9 ।।\n।। स्मरन्ति च ।। 10 ।। न केवलमर्थसामर्थ्यात्, वचनादपि तत्सिद्धिरित्यर्थः ।\n।। यत्रैकाग्रता तत्राविशेषात् ।। 11 ।। स एवोपासनस्य देशः कालश्चेति - तिथिनक्षत्रादिनियमो नास्तीत्यर्थः, वर्णाश्रमधर्माविरुद्धकालविशेषसम्भवात् आसनसहपठितो देशादिरप्यैकाग्रयसिध्द्यर्थमपेक्ष्यते, किं पुनरासनमिति सूत्राभिप्रायः । इतरे त्रयोऽपि यत्रैकलग्रतेति सूत्रमधिकरणान्तरमाहुः, वैदिककर्मसु देशकालादिनियमदर्शनादुदगयनादिपरिग्रह इति पूर्वपक्षं कृत्वा न नियम इति सिद्धान्तयन्ति उक्त्तप्रकारेण पूर्वाधिकरणशेषत्वोपपत्तेर्नाधिकरणान्तरत्वं युक्त्तम् ।। 11 ।।\n।। आसीनाधिकरणं समाप्तम् ।।"
                            }
                        ]
                    },
                    {
                        "verse_number": 6,
                        "original_text": "Adhikaraṇa 4.1.6 आप्रयाणाधिकरणम्\nआप्रयाणात्तत्रापि हि दृष्टम् ॥4.1.12॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.6 आप्रयाणाधिकरणम्\nतदिदमपवर्गसाधनमुक्त्तलक्षणमुपासनमेकाह एव सम्पाद्यम्, उताऽऽप्रयाणात्प्रत्यहमनुवर्तनीयमिति विशय - एकस्मिन्नवाहनि शास्त्रार्थस्य कृतत्वात्तावतैव परिसमापनीयम् इति प्राप्त उच्यते - आप्रयाणात् इति। आमरणादनुवर्तनीयम्, कुतः? तत्रापि हि दृष्टम्- उपासनोद्योगप्रभृत्याप्रयाणान्मध्ये यः कालस्तत्र सर्वत्रापि दृष्टमुपासनम् \"स खल्वेवं वर्तयन् यावदायुषं ब्रह्मलोकमभिसंपद्यते\" इति।। 12।।\n।। आप्रयाणाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.6 आप्रयाणाधिकरणम्\nतदिदमपवर्गसाधनमुपासनमेकस्मिन्नहनि कार्यम्, उत प्रत्यहमाप्रयाणादनुवर्तनीयमिति संशयः। एकस्मिन्नेवाहनि शास्त्रार्थस्य कृतत्वात्तावतैव परिसमापनीयम्। यावदायुषमिति तु वचनं विधिशब्दस्याभावाद्विद्यायाः फलेनोपसंहारपरमिति पूर्वपक्षः। राद्धान्तस्तु - आप्रयाणादनुवर्तनीयम्। कुतः? तत्रापि हि दृष्टं स खल्वेवं वर्तयन्यादायुषं ब्रह्मलोकमभिसम्पद्यत इति। अप्राप्तत्वेनानुवादत्वासम्भवाद्विधिरेवायमिति ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.6 आप्रयाणाधिकरणम्\nआप्रयाणादहरहरुपासनं, \"स खल्वेवं वर्तयन्यावदायुषम्\"  इति दर्शनात् ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.1.6 आप्रयाणाधिकरणम्\n।। आप्रयाणात्तत्रापि हि दृष्टम् ।। 12 ।। सङ्गत्यादि स्पष्टम्, उक्त्तलक्षणमुपासनं किमेकस्मिन्नहनि कर्तव्यम्? उताप्रयाणादिति, किमेकादिनानुष्ठानेन शास्त्रार्थस्य कृतत्वं, नेति कृतत्वं चेदेकस्मिन्नहनि कर्तव्यं, न चेदाप्रयाणात् कर्तव्यमिति । परे तु साक्षात्कृतात्मतत्त्वस्यानियोज्यत्वात् अनुवर्तयेदिति शासनमशक्यन्, अत्रोभ्युदयफलोपासनविषयेयं चिन्तेति, तदयुक्त्तं \"यावदायुषमेव वर्तयन् ब्रह्मलोकमभिसंपद्यते न च पुनरावर्तते\" \"प्रायणान्तमोङ्कारमभिधायायीत\" इत्यत्रापुनरावृत्तिलक्षणमोक्षसाधनविद्यास्वेवाप्रयाणादनुवृत्तेः श्रुतत्वात्, यावच्छरीरपातं शास्त्रवश्यत्वादनियोज्य इति चायुक्त्तम्, अन्तिमप्रत्ययस्य मोक्षहेतुत्वदर्शनात्, तदौपयिकाहारशुध्द्यादिसापेक्षत्वाच्च शास्त्रवश्यत्वमवर्जनीयं, न चान्तिमप्रत्ययशास्त्रममुमुक्षुविषयं, मुमुक्षुविषयतयैव प्रतिपादितत्वात्, \"प्रयाणकलो मनसा\" इत्यारभ्य \"स तम्पम्पुरुषमुपैति दिव्य\"मिति ह्युच्यते, न च साक्षात्कृततत्त्वस्य भेददशर्नाभावान्नान्तिमप्रत्ययापेक्षेति वाच्यं देहपोषणादिषु प्रवृत्तिदर्शनात्, तेषु मिथ्यात्वज्ञानमस्तीति चेत्- तथाऽप्यन्तिण्प्रत्ययः कार्य एव, तद्वैकल्येन ह्यादिभरतस्य मृगत्वप्राप्तिः, न च तस्य देहादिषु मिथ्यात्वधीर्नास्तीति वाच्यम्, विप्रजन्मनि पूर्वार्जितज्ञानातिरिक्त्तज्ञानाभावात्, अतः शास्त्रवश्यत्वमस्त्येव । किञ्च किमिदमशास्त्रवश्यत्वं नाम, किमुच्चार्य्यमाणमपि शास्त्रं भेददृष्टयभावान्न शृणोति? उत शृण्वन्नपि नार्थं प्रत्येति? उत सत्यामप्यर्थपीतीतौ ब्राह्मण्याद्युपाधेः कर्तृत्वादेश्चाभावान्नाह कर्मवश्य इति जानाति, अर्थे प्रतीतेऽपि किन्नानुतिष्ठति? उतानुतिष्ठतो, न प्रत्यवायः? उतेष्टानिष्टप्राप्तिनिवृत्ती नेच्छतीति, न प्रथमद्वितीयौ प्रतिबुद्धतत्त्वानां वसिष्ठादीनामप्युक्त्तिप्रत्युक्त्तिदर्शनात्, न तृतीयः- आत्मनि ब्रह्माण्याद्यभावेऽप्युपाधेरनिवृत्तत्वात्, तदभावज्ञानवतां वसिष्ठजनकभीष्मादीनामनुष्ठानदर्शनाच्च, न चतुर्थः- अज्ञस्याननुतिष्ठतोऽप्यशास्त्रवश्यत्वप्रसङ्गात्, न पञ्चमः- आदिभरतादीनां प्रत्यवायदर्शनात्, विप्रजन्मनि \"सतां मार्गमदूषय\"न्निति वचनाच्च, न षष्ठः- अमुमुक्षुत्वप्रसङ्गात्, बन्धनिवृतीच्छा हि मुमुक्षा, मुक्त्तस्य न मुमुक्षेति च्चेन्न, क्षुदाद्युपशमाय प्रवृविदर्शनात्, अतोऽनुवृत्तिविधिवश्यत्वादाप्रयाणात् परविद्याऽनुवर्तनीया । अन्ये तु साक्षात्करणफलत्वादुपासनस्य तत्पर्यन्तत्वमिति पूर्वपक्षयन्ति, तदयुक्त्तं परमपुरुषप्रीतिफलकत्वादुपासनस्य, प्रीतेश्च यथाशास्त्रमनुष्ठानजन्यत्वात्, अत शास्त्रार्थस्य कृतत्वादित्येव पूर्वपक्षयुक्त्तिर्युक्त्ता । अत एव सिद्धन्तेऽपि साक्षात्कारमात्रफलकत्वाभ्युपगमेनान्तिमप्रत्ययसिध्द्यर्थमनुवर्तनीयतोक्त्तिरपि न युक्त्ता, किन्तु यथाशास्त्रमनुष्ठानसिद्धयेऽनुवर्तनीयत्वमेव वक्त्तव्यम् ।। 12 ।।\n।। आप्रायाणाधिकरणं समाप्तम् ।।"
                            }
                        ]
                    },
                    {
                        "verse_number": 7,
                        "original_text": "Adhikaraṇa 4.1.7 तदधिकमाधिकरणम्\nतदधिगम उत्तरपूर्वाघयोरश्लेषविनाशौ तद्व्यपदेशात् ॥4.1.13॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.7 तदधिकमाधिकरणम्\nएवं विद्यास्वरूपं विशोध्य विद्याफलं चिन्तयितुमारभते; ब्रह्मविद्याप्राप्तौ पुरुषस्योत्तरपूर्वाधयोरश्लेपविनाशौ श्रूयेते \"तद्यथा पुष्करपलाश आपो न श्लिष्यन्ते एवमेवंविदि पापं कर्म न श्लिष्यते\" \"तस्यैवात्मा पदवित्तं विदित्वा न कर्मणा लिप्यते पापकेन\" इत्युत्तराघाश्लेषः, \"तद्यथेषीकतूलमग्नौ प्रोतं प्रदूयेतैवं हास्य सर्वे पाष्मानः प्रदूयन्ते\" \"क्षीयन्ते चास्य कर्माणि तस्मिन् दृष्टे परावरे\" इति पूर्वाधविनाशः। एतावश्लेषविनाशौ विद्याफलभूतावुपपद्येते, नेति संशयः। किं युक्त्तम्? नोपपद्येते इति। कुतः \"नाभुक्त्तं क्षीयते कर्म कल्पकोटिशतैरपि\" इत्यादिशास्त्रविरोधात्। अश्लेषविनाशव्यपदेशस्तु मोक्षसाधनभूतविद्याविधायिवाक्यशेषगतः कथञ्चिद्विद्यास्तुतिप्रतिपादनेनाप्युपपद्यते। न च विद्या पूर्वोत्तराधयोः प्रायश्चित्ततया विधीयते; येन प्रायश्चित्तेनाधविनाश उच्यते। विद्या हि \"ब्रह्मविदाप्नोति परम्\" \"ब्रह्म वेद ब्रह्मैव भवति\" इति ब्रह्मप्राप्त्युपायतया विधीयते। अतो विद्यार्थवादोऽयमधविनाशाश्लेषव्यपदेश इति। एवं प्राप्तेऽभिधीयते- तदधिगमे इति। विद्याप्राप्तौ पुरुषस्य विद्यामाहात्म्यादुत्तरपूर्वाधयोरश्लेषविनाशावुपपद्यते; कुतः? एवंविधं हि विद्यामाहात्म्यवगम्यते \"एवंविदि पापं कर्म न श्लिष्यते\" \"एवं हास्य सर्वे पाष्मानः प्रदूयन्ते\" इत्यादिव्यपदेशात्। न च \"नाभुक्त्तं क्षीयते कर्म\" इत्यनेन शास्त्रेणास्य विरोधः, भिन्नविषयत्वात्। तद्धि कर्मणां फलजननसामथ्यर्द्गढिमविषयम्; एतत्तूत्पन्नाया विद्यायाः प्राक्कृतानां पाष्मनां फलजननशक्त्तिविनाशसामर्थ्यम् उत्पत्स्यमानानां च फलजननशक्त्तयुत्पत्तिप्रबन्धकरणसामर्थ्यं च प्रतिपादयतीति द्वयोर्विषयो भिद्यते। यथाऽग्निजलयोरौष्ण्यतन्निवारणप्तामर्थ्यविषययोर्द्वयोः प्रमाणयोरपि विषयभेदात्प्रामाण्यम्, एवमात्रापीति न कश्चिद्विरोधः। अधस्याश्लेषकरणं- वैदिककर्मायोग्यतावासनाप्रत्यवायहेतुशक्त्युत्पत्तिप्रतिबन्धकरणम्। अधानि हि कृतानिपुरुषस्य वैदिककर्मायोग्यतां, सजातीयकर्मान्तरारम्भरुचिं, प्रत्यवायं च कुर्वन्ति। अधस्य विनाशकरणम्- उत्पन्नायास्तच्छक्त्तेर्विनाशकरणम्। शक्त्तिरपि परमपुरुषाप्रीतिरेव। तदेवं विद्या वेदितुर्वेद्यात्यथप्रियत्वेन स्वयमपि निरतिशयप्रिया सती वेद्यभूतपरमपुरुषाराधनस्वरूपा पूर्वकृताधसञ्चयजनितपरमपुरुषाप्रीतिं विनाशयति; सैव विद्या स्वोत्पत्त्युत्तरकालभाव्यधनिमिवपरमपुरुषाप्रीत्युत्पत्तिं च प्रतिबध्नाति। तद्विदमश्लेषवचनं प्रामादिकविषयं मन्तव्यम्, \"नाविरतो दुश्चरितात्\" इत्यादिभिः शास्त्रैराप्रायणादहरहरुत्पद्यमानाया उत्तरोत्तरातिशयभागिन्याः विद्यायाः दुश्चरितविरतिनिष्पाद्यत्वावगमात्।। 13।।\n।। तदधिगमाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.7 तदधिकमाधिकरणम्\nविदुष उत्तरपूर्वाघयोरश्लेषविनाशौ किं सम्भवतः, उत नेति संशयः। नाभुक्तं क्षीयते कर्म कल्पकोटिशतैरपीति भोगादेव कर्मक्षयश्रवणादश्लेषविनाशश्रुतिः कथंचिद्विद्यास्तुत्यर्थतया नेयेति पूर्वपक्षः। राद्धान्तस्तु - द्वयोश्शास्त्रयोर्भिन्नविषयत्वेन विरोधाभावात्सम्भवत एव। कर्मणां फलजननसामर्थ्यं द्रढयति - नाभुक्तं क्षीयत इति। एवमेवंविदि पापं कर्म न श्लिष्यते।, एवं हास्य सर्वे पाप्मानः प्रदूयन्त इति च श्रुतिर्विद्यायास्तत्सामर्थ्यनिवारणशक्तिविषयेति। यथाऽप्तेजसोश्शीतजननतन्निवारणशक्तिविषये प्रमाणे न विरुध्येते इति। सूत्रमपि व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.7 तदधिकमाधिकरणम्\nउपासने प्ररब्धे तत्सामर्थ्यादेव पूर्वकृताघनाश उत्तराघाश्लेषश्चभवति; \"एवं हास्य सर्वे पाप्मानः प्रदूयन्ते\" \"एवमेवंविदि पापं कर्म न श्लिष्यते\"  इति श्रुतेः ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.1.7 तदधिकमाधिकरणम्\n।। तदधिगम उत्तरपूर्वाधयोरश्लेषविनाशौ तद्वयपदेशात् ।। 13 ।। पेटिकासङ्गतिमाह - एवमिति । उपायभूतोपासनस्य उपास्यनिरतिशयप्रियत्वेन स्वयमपि प्रियरूपत्वादुपेयरूपत्वमप्यस्तीत्यत्र तन्निरूपणं कृतम्, \"दश्यमानो\nमहोरगैः । न विवेदात्मनो गात्रं तत्स्मृत्याऽऽह्लादसंस्थितः, \"तच्चित्तविमलाह्लादक्षीणपुण्यचयस्तदा\" इत्यादिभिः प्रीतिरूपत्वं ह्यवगम्यते । ब्रह्मविद्याप्राप्ताविति । ब्रह्मविद्याप्राप्तिः- साक्षात्कारावस्थोपासनलब्धिर्विवक्षिता, तस्मिन् दृष्टे क्षीयन्त इति हि विषयवाक्यम्, प्राप्तिः- उपक्रमः, विद्याप्राप्तिशब्दः साधारण्यात् प्रपदननिष्पत्तेरपि द्योतमः, संश्लिष्टस्य पूर्वाधस्याश्लेषायोगाद्विनाश एव, उत्तराधस्य त्वश्लेष एवेति योग्यतावशाद्विभागः, अश्लेषविनाशप्रतीतिसंशयाभावात् तयोरुपपत्त्यनुपपत्तिविषयः संशय उक्त्तः, किं विदुष उत्तरपूर्वाधयोश्लेषविनाशौ\nसम्भवतः, नेति, किमश्लेषविनाशशास्त्रे यथाश्रुतार्थपरे, उत \"नाभुक्त्तं क्षीयते\" इत्यनेन विरोधात् विद्यास्तुत्यर्थतया नेये, किमश्लेषविनाशशास्त्रयोरभुक्त्तकर्मापरिक्षयशास्त्रस्य च विरोध एव, उताविरोधः सम्भवति, विरोध एव चेद्विद्यास्तुत्यर्थत्वादश्लेषविनाशासम्भवः, अविरोधसम्भवे शास्त्रस्य यथाश्रुतार्थपरत्वादश्लेषविनाशसम्भव इति, नाभुक्त्तमित्यादिना पूर्वपक्षोपन्यासः,अननुभवेऽपि कर्मणां प्रायश्चित्तेन विनाशो दृश्यत इत्यत्राह - न चेति । एवं प्राप्त इति - नाभुक्त्तमित्यादिवचनविरों \"परिहरति - न चेति । अत्र शक्त्तिशब्दः कर्मानुष्ठानजनितभगवन्निग्रहपरः, भिन्नविषयत्वेन वचसोरविरोधे दृष्टान्तमाह - यथेति । अश्लेषविनाशौ विवृणोति । अधस्येति -\nउत्पत्स्यमानाया उत्पत्स्यमानस्य कर्मणः स्वकार्यकरणशक्त्तेः प्रतिबन्धोऽश्लेषः, उत्पन्नस्य कर्मणः उत्पन्नायाः कायकरणशक्त्तेविर्नाशकरणं विनाश इत्यर्थः । शक्त्तिशब्दार्थमाह - शक्त्तिरपीति । एतदुपपन्नमित्याह - तदेवमिति । ब्रह्मानुभवस्य स्वतःप्राप्तत्वेनासाध्यत्वात् प्रतिबन्धनिवृत्तिरूपसाध्ये प्राश्चित्ततुल्यैव ब्रह्मविद्या, स्वर्गादेः साध्यत्वात्तत्साधनस्य कर्मणो न प्रतिबन्धनिवर्त्तकत्वम्, अत्र तु प्रनिबन्धनिवृत्तेरेव साध्यत्वाद्विद्यायस्तद्धेतुत्वं युक्त्तमित्यर्थः, तर्हि ब्रह्मविदो निषेधशास्त्रवश्यत्वं न स्यादित्यत्राह - तदितमिति । ननु ब्रह्मविद्याया अपि पापाप्रायश्चित्तत्ववचनात् कृच्छ्रादीनामिव बुद्धिपूर्वपापनिवर्तकत्वमपि स्यात्, नैवं प्रामादिकाधप्रायश्चित्तत्वेनैव तद्विधानात् \"अपि चेत्पातकं किंचिद्योगी कुर्यात् प्रमादतः । योगमेव निषेवेत नान्यं यज्ञं समाचरेत्\" इति ह्यच्यते । ननु पूर्वं शरीरपातानन्तरं कर्मक्षय उक्त्तः, अत्र तूपासनारम्भे कर्मप्राहाणमुक्त्तम्, कथमिदमुपपद्यते? उच्यते- उपासनारम्भसमाप्त्योर्भगवत्प्रतीविशेषाभिप्रायत्वात् अधिकरणद्वयाविरोधः, उपासनारम्भप्रीतः परमात्मा त्समाप्तावुपासकस्याधं क्षमिष्यामीति सङ्कल्पयति, समाप्तौ तु क्षान्तमिति सङ्कल्पयति, अतोऽधिकरणद्वार्थ उपपन्नः । परे तु ज्ञानस्याविधेयत्वेन कर्मक्षयोद्देशेन विद्यायाः प्रायश्चिवकमर्वद्विधानभावात्तया कथं कर्मक्षय उक्त्त इत्याशङ्क्य सगुणविद्यायां तावद्विधानमस्ति, निर्गुणविद्यायामपि वस्तुसामर्थ्यात् कर्मक्षयः कालत्रयेऽपि नाहं कर्त्ता भोक्त्तेत्यवगमादिति परिहरन्ति, तदयुक्त्तं- नाहं कर्ता नाहं भोक्त्तेति ज्ञाने सत्यपि चन्दनेन कण्टकेन स्वदेहं लिभ्पतस्तुदतश्च पुरुषस्य लेपतोदकर्मकृतसुखदुःखान्वयदर्शनात्, साक्षात्कारवतो न सुखाद्यन्वय इति चेन्न \"व्युत्थानकाले राजेन्द्र आस्ते हेयतिरोहितः\" इति योगव्युत्थाने दहसुखदुःखाद्यन्वयस्य प्रामाणिकत्वात्, निर्गुणविद्याया अप्रामाणिकत्वाच्च वन्ध्यामुतस्य व्याधिपरिहारवद् व्यर्थः प्रयासः, कर्मफलभोगानवश्यम्भावेऽपि देशकालनिमित्तापेक्षो मोक्ष इति पूर्वपक्षिणोक्त्ते तथा चेत् कर्मफलवदनित्यत्वप्रसङ्ग इति सिद्धान्तिना\nपरिहारश्चानुपपन्नः, निवर्तकज्ञानोदयानन्तरभाविन्या अविद्यानिवृत्तेरनित्यत्वप्रसङ्गात्, प्रागप्यविद्यानिवृत्तिरस्ति चेत्- शास्त्रवैयर्थ्यम् । अपरे तु नाभुक्त्तमिति स्मरणमविद्वद्विषयमित्याहुः, तद्भाष्योक्त्तविषयव्यवस्थाफलम्, विद्यायाः कर्मणां फलोत्पादनशक्त्तिविनाशसामर्थ्ये ह्युक्त्ते कर्मणां फलजननसामर्थ्यं सिध्यतीति भाष्ये मूलयुक्त्तिरुक्त्ता । अन्ये त्वाहुः- अघफलं द्विविधं लेपो विपाकश्चेति, तत्र लेपः- अप्रायत्यं, स्नानाद्यपनेयं, विपाकः - नरकपातादिः, सुकृतस्यापि लेपः\nमहत्त्वपङ्क्त्तिपावनत्वशापानुग्रहसामर्थ्यकाम्यकर्मरुचिरूपः, विपाकः- स्वर्गादिः, तत्र महत्त्वं नाम \"सवनगतौ क्षत्रियवैश्यौ हत्वा ब्रह्महा भवति\" \"आग्निर्वै दीक्षितस्तस्मादेनं नोपस्पृशेत्\" इत्यवगम्यते, तत्र लेपः स्वसामर्थ्यप्रसूतं फलम्, विपाकः नैयोगिकफलम्, एवं ज्ञानस्यापि स्वसामथ्यर्प्रभावितं नैयोगिकं चेति फलं द्विविधं, तत्र पुरुषशुद्धिलक्षणेन माहात्म्यशब्दवाच्येन कल्मषविरोधिना पूर्वकल्मषविनाशः, उत्तराधानामप्रायत्यकरणरूपसंश्लेषविधातश्च, ज्ञानस्य नैयोगिकफलं तु देहपातेऽन्तिमप्रत्ययसापेक्षं सुकृतदुष्कृतप्रहाणं, ब्रह्मभावाविष्करणं च, उत्तरेषामधानामश्लेष एव न विनाशः, अत एव \"सुकृतदुष्कृते धूनुते तस्य प्रिया ज्ञातयः सुकृतमुपयन्त्यप्रिया दुष्कृत\"मिति धूननवचनमप्रियज्ञात्युपायनवचनं चोतराधविषयमिति, अत्रोच्यते- यद्यपि कर्मणामधिकारानधिकारसजातीयकर्मान्तररुचिस्वर्गनरकादिफलविभागोऽस्ति तथाऽपि सामर्थ्यप्रभावितनैयोगिकफलविभागो नोपपन्नः, भगवत्प्रीत्यप्रीतिव्यतिरेकेण सामर्थ्यप्रभावान्नियोगाभावाच्च, तद्वयतिरेकेण सामर्थ्यनियोगाभ्युपगमेऽप्यश्लेषवचनस्य लेपविधातमात्रविषयत्वं धूननोपायनवचनयोरुत्तराघमात्रविषयत्वं चानुपपन्नम्, तथाहि- उत्तराधस्य विपाकहेतुशक्त्तिरुत्पन्ना न वा, न चेल्लेपविघातोऽश्लेष इति विशेषोपादानवैयर्थ्यं स्यात्, अस्मदीयपक्षः परिगृहीतश्च भवेत्, उत्पत्तिपक्षेक्रियोत्तीर्णा कर्माक्त्तिरात्मधर्मभूता परमात्मप्रीत्यप्रीतिरूपा वा स्यात्, उभयथाष्यश्लेषवचनमनुपपन्नं स्यात्, आत्मधर्मत्वे त्समवेतत्वात् परमात्मप्रीत्यप्रीत्योश्चेतनविषयत्वाच्च, विपाकाशक्त्तेः श्लेषस्त्विष्टः, लेपविघात एवाश्लेषरूपतयाऽभिमत इति चेत्- तर्ह्यश्लेषवचनसङ्कोचः स्यात्, \"सुकृतदुष्कृते धूनुते\" इति धूननश्रवणबलादवर्जनीयः सङ्कोच इति चेत्- तर्ह्युनुत्पन्नस्य धूननायोगाद्विपाकशकत्युत्पत्तिकल्पनगौरवं च स्यात्, न चानुत्पन्नस्य धूननायोगात्तदुत्पत्तिः कल्पनीया भवेत्, उत्पन्नस्याप्यदृष्टस्य पासुभसितकरीषादिवत् संयोगविभागार्हद्रव्यत्वाभावाद्धूननानुपपत्तेस्तत्कल्पनवैयर्थ्यात् धूननशब्देन विनाशो लक्ष्यत इति चेत्- न, विनष्टस्य प्रियाप्रियज्ञातिपरिग्रहायोगात् पुरुषयतादृष्यविनाशेऽपि प्रियाप्रियेषु नष्टसजातीयादृष्टान्तरोत्पत्तिरेव तत्संक्रमणमिति चेत्, कर्तृगतादृष्टविनाशस्य पुरुषान्तरगतादृष्टान्तरोत्पत्तेश्च किं कर्मस्वभाव एव कारणं, तर्हि सर्वेषां सर्वाणि कर्माणि नश्येयुः, पुरुषान्तरेष्वदृष्टं जनयेयुश्च, ततश्च कर्तृणां भोगाभावोऽन्येषां भोगनियमश्च स्यात्, अभुक्त्तफलस्याकृतप्रायश्चितस्य कमर्णोऽयं स्वभाव इति चेत्, तर्हि द्वादशवार्षिकादिषु केनचिदननुष्ठितेषु तद्द्विषतां ब्रह्महत्यादिदोषान्वयेन सव्यवहारादिषु बहिष्कार्यता स्यात्, यद्युच्येत नात्र कर्मस्वभावः कारणम्, अपि तु परविद्यामाहात्म्यमेव, तत्तु विद्वद्गतं पूर्वाघं विनाश्य तदप्रियेषु तादृशमघं जनयतीति, तर्ह्युतराघप्रतिबन्धं प्रियाप्रियेषु तादृशादृष्टं च विद्या करोतीत्यभ्युपगमो वरं, तथा सति उत्पत्तिकल्पनगौरवाभावात्, एवं च धूननोपायनयोरुत्तराधमात्रविषयत्वनिर्बन्धो निर्निबन्धः स्यात्, विदुषः पूर्वाधविनाशने ज्ञातिषु तादृशाधजनने च विद्यासामर्थ्यस्योपपन्नत्वात्, एवं च सति \"सुकृतदुष्कृते धूनुते\" इत्यत्र सुकृतदुष्कृतशब्दयोरसङ्कोचः स्यात्,\nअन्यथा सङ्कोचो\nनिर्निबन्धतः स्यात्, नष्टस्य कर्मणोऽन्यत्र संक्रमणायोगरूपस्य सङ्कोचहेतीः परिहृतत्वात्, पुरुषान्तरे तादृगदृष्टन्तिरोत्पतिरुपायनामिति त्वयैव ह्युक्त्तम् । इयान्विशेषः- एकस्मिन् पक्षेऽश्लेषवचनस्य धूननोपायनवचनयोश्च सङ्कोचो विपाकशकत्युत्पत्तिकल्पनगौरवं च, पक्षान्तरे तु सर्वश्रुत्यसङ्कोचो लाघवं चेति । अत्रायमर्थोऽनुसन्धेयः- विदुषः कर्मणां चतस्त्रोऽवस्थाः श्रुताः- विनाशोऽश्लेषो धूननमुपायनं चेति, क्रियामात्रविनाशस्य लोकसिद्धत्वात् क्रियाया अश्लेषधूननसंक्रमणानामयोग्यत्वाच्चावस्ताचतुष्टयं क्रियोत्तीर्णशक्त्तिविषयं निर्णीतम्, सा च शक्त्तिरिष्टानष्टफलदित्सालक्षणपरमात्मप्रीत्यप्रीतिरूपा, अन्यथा श्रुतहानाश्रुतकल्पनप्रसङ्गादिति प्रागेवोपपादितम्, तत्र विनाशाश्लेषवचनयोः पूर्वोत्तराघविषयत्ववदुपायनवचनस्य पुरुषान्तरे त्समानादृष्टोत्पत्तिविषयत्वं चार्थसामर्थ्यात् सर्वैरभ्युपगन्तव्यम् । आलेषवचनं च कृत्स्नोत्तराघविषयम्, असङ्कोचस्य स्वतःप्राप्तत्वात्, अश्लेषश्च प्रतिबद्धोदयत्वम् उत्पत्तिकल्पनगौरवाभावात् तत्पल्पनेऽपि धूननसंक्रमणायोगात्, एवं च विद्यायाः पूर्वाधविनाशने उत्तराधप्रतिबन्धे प्रियाप्रियेषु सजातीयादृष्टजनने समार्थ्यं च सिद्धम् । एवं विद्याया विनष्टप्रतिवद्धादृष्टसजातीयादृष्टजननसामर्थ्यादुपायनश्रुतिश्च नोत्तराघमात्रविषया, अपि तु पूर्वोत्तराघविषया स्यात्, तथा चोपायनवाक्यस्थसुकृतदुष्कृतशब्दासङ्कोचश्च भवेत्, तत्र विनाशः- भगवतः पूर्वोत्पन्नकर्मफलदित्सानिवृत्तिः, अश्लेषश्च- उत्तरकमर्फलदित्साप्रतिबन्धः, तौ च यद्यर्थोपहितौ, यद्ययं प्रक्रान्तमुपासनं समापयेत् पूर्वोत्तरयोः कर्मणोः फलं न दास्यामीति सङ्कल्परूपौ हि तौ, समाप्ते तु कर्मफलं नैव दास्यामीति सङ्कल्पो विधूननश्रुत्यभिप्रेतः, लोके सेवारम्भसमापनयोः प्रीतितारतम्यदर्शनात्, शास्त्रेषु तीर्थसेवाद्युपक्रमसमापनयोः फलतारतम्यदर्शनाच्च । लोकेराजादीनामिव परमात्मनोऽपि स्वसेवकविषयप्रीत्यतिशयेन तत्प्रियाप्रियजनेषु तदनुरूपेष्टाफलदित्सा च भवति, एवं पूर्वोत्तराघविनाशप्रतिबन्धधूननोपायनहेतुर्विद्यामाहात्म्यमिति ।। 13 ।। \n।। तदधिगमाधिकरणं समाप्तम् ।।"
                            }
                        ]
                    },
                    {
                        "verse_number": 8,
                        "original_text": "Adhikaraṇa 4.1.8 इतराधिकरणम्\nइतरस्याप्येवमसंश्लेषः पाते तु ॥4.1.14॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.8 इतराधिकरणम्\nउत्तरपूर्वार्धयोर्विद्ययाऽश्रलेषविनाशावुक्त्तौ, इतरस्य पुण्यस्यापि, एवम् उक्त्तेन न्यायेनाश्लेषविनाशौ विद्यया स्याताम्, विद्याफलविरोधित्वसामान्याद्वयपदेशाच्च। भवति च व्यपदेशः- उभे सुकृतदुष्कृते निर्दिश्य \"सर्वे पाप्मानोऽतो निवत्तर्न्ते\" इति, \"तत्सुकृतदुष्कृते धूनुते\" इति च मुमुक्षोरनिष्टफलत्वात्सुकृतस्यापि पाष्मशब्देन व्यपदेशः। सुकृतस्यापि शास्त्रीयत्वात्तत्फलस्य केषांचिदिेयत्वदर्शनाच्च विद्याया अविरोधशङ्कां निवर्तयितुमतिदेशः। ननु विदुषोऽपि सेतिकतर्व्यताकोपासननिर्वृत्तये वृष्टयन्नादिफलानीष्टान्येव; कथं तेषां विरोधाद्विनाश उच्यते; तत्राह- पाते तु इति। शरीरपाते तु तेषां विनाशः, शरीपाताद्वर्ध्वं तु विद्यानुगुणदृष्टफलानि सुकृतानिनश्यन्तीत्यर्थः।। 14।।\n।। इतराधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.8 इतराधिकरणम्\nकिमसंश्लेषविनाशौ पुण्यकर्मणोऽपि समानौ, उत नेति संशयः। पुण्यकर्मफलस्य सुखरूपत्वेन विदुषोऽनिष्टत्वाभावान्न समानाविति पूर्वःपक्षः। राद्धान्तस्तु - मुमुक्षोः मोक्षविरोधित्वेनानिष्टत्वसाम्यादश्लेषविनाशौ समानावेव। सूत्रार्थस्तु - इतरस्य पुण्यस्याप्यनिष्टफलत्वसाम्यादेवम् - अश्लेषविनाशौ; विद्यानुगुणस्य तु वृष्ट्यन्नारोग्यादिफलस्य शरीरपातादूर्ध्वमनिष्टत्वादश्लेषः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.8 इतराधिकरणम्\nविदुषः पुण्यस्यापि मोक्षविरोधित्वेनानिष्टफलहेतुत्वसाम्यादेवमश्लेषविनाशौ । वृष्ट्यन्नायुरारोग्यादिविद्यानुगुणफलस्य कर्मणः शरीरपातादूर्ध्वमफलत्वम् ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.1.8 इतराधिकरणम्\n।। इतरस्याप्येवमसंश्लेषः पाते तु ।। 14 ।। अवान्तरसङ्गतिः स्फुटा, इतरस्याप्यसंश्लेष इति प्रतिज्ञानिर्देशः, एवमिति न्यायातिदेशः, उवरपूर्वसुकृतयोरश्लेषविनाशौ किं सम्भवतः, नेति, किं \"पापं कर्म न श्लिष्यते\" \"सर्वे पाष्मानः प्रदूयन्ते\" इति वाक्यद्वयं सुकृतदुष्कृताश्लेषविनाशपरम्? उत दुष्कृतमात्राश्लेषविनाशपरं, किमत्र पापकर्मशब्दो निषिद्धपरः, उत विद्याविरोधिफलकर्मपरतामवगमयति? नेति, \"न सुकृतं न दुष्कृतं सर्वे पाष्मानोऽतो निवर्त्तन्ते\" इति हि श्रूयते, न चेत् पापशब्दस्य निषिद्धमात्रपरतया वाक्ययोर्दुष्कृतमात्राश्लेषविनाशपत्वान्न सुकृताश्लेषविनाशसम्भवः, अवगमयति चेत् पापशब्दस्य विद्याविरोधिफलकर्मपरत्वेन वाक्ययोः सुकृतदुष्कृताश्लेषविनाशपरत्वात् पूर्वोत्तरसुकृतयोरश्लेषविनाशसंभव इति, । एवं शब्दं व्याचष्टे - उक्त्तेनेति । उक्त्तन्यायं विवृणोति - विद्याफलेति । एवंशब्देन पूर्वसूत्रानुकृष्टव्यपदेशशब्दार्थमुपपादयति - भवति चेति । पुण्यस्यपि पाष्मशब्दवाच्यत्वे श्रुतिं दर्शयति - उभे इति । उभयोः पृथगभिधाने श्रुतिमाह - तत्सुकृतेति । अतिदोस्याधिकाशङ्कामाह - सुकृतस्येति । सूत्रखण्डान्तरस्य शङ्कामाह - नन्विति । विद्यानुगुणदृष्टफलानि तिष्ठन्ति चेत्तानि शरीरपातादूर्ध्वं नश्यन्तीत्यर्थः । परे चापरे च \"पाते तु\" इति सूत्रखण्डमेवं व्याचक्षते- अश्लेपविनाशसिद्धेर्देहपाते मुक्त्तिरवश्यंभाविनि, तुशब्दोऽवधारण इति, तन्निष्प्रयोजनं- सर्वबन्धकविरहे मोक्षस्य वक्ष्यमाणप्रकारेण निःसंशयत्वात् सर्वप्रारब्धकर्मानपक्षये सति देहपाते मोक्षस्योपरितनाधिकरणविरुद्धत्वाच्च । अन्ये त्वनेनाधिकरणेनाश्लेषमात्रातिदेशः, न विनाशातिदेश इति वदन्ति, तदयुक्त्तं विनाशाश्रवणरूपहेतोरसिद्धत्वात्, पाष्शब्दस्यैवोभयवाचित्वोपपादनाच्च, देहान्ते ज्ञातिभिः परिग्राहादविनाश इति चेन्न, द्विषद्भिः परिग्रहेण दुष्कृतस्याप्यविनाशप्रसङ्गात्, सुकृतस्याश्लेषो नाम- काम्यकर्मरुच्यनुत्पत्तिः, षङ्क्त्तिपावनत्वादिलक्षणमाहात्म्यस्य तु विद्यया विरोधाभावान्नाश्लेषः, एवं स्वसामर्थ्यप्रभावितं ज्ञानफलं निरूपितं, कदं तर्हि नैयोगिकफलं सुकृतदुष्कृतप्रहाणमित्यपेक्षायामाह पाते त्विति देहपात एवेत्यर्थ इत्याहुः, पात इत्यस्य व्याख्यानमनुपपन्नं निष्फलत्वादेव, तच्च \"साम्पराय\"इत्यत्र प्रागुक्त्तत्वात्, अपेक्षिताकथनं च भाष्योक्त्तशङ्कायाः परिहरणीयत्वात्, अतो यथाभाप्यमेवार्थः ।। 14 ।।\n।। इतराधिकरणं समाप्तम् ।।"
                            }
                        ]
                    },
                    {
                        "verse_number": 9,
                        "original_text": "Adhikaraṇa 4.1.9 अनारब्धकार्याधिकरणम्\nअनारब्धकार्ये एव तु पूर्वे तदवधेः ॥4.1.15॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.9 अनारब्धकार्याधिकरणम्\nब्रह्मविद्योत्पत्तेः पूर्वोत्तरभाविनोः सुकृतदुष्कृतयोरश्लेषविनाशावुक्त्तौ; ततः पूर्वभाविनोः सूकृतदूुष्कृतयोः किमविशेषेण विनाशः? उतानारब्धकार्ययोरेवेति विशये \"सर्वे पाष्मानः प्रदूयन्ते\" इति विद्याफलस्याविशषश्रवराद्विद्योत्पत्त्युत्तरकालभावन्याश्च शरीरस्थितेः कुलालचक्रभ्रमणादिवत्संस्कारवशादप्युपपत्तेरविशेषेण इति प्राप्ते उच्यते- अनारब्धकार्ये एव तु पूर्वे इति। विद्योत्पत्तेः पूर्वे सुकृतदुष्कृते अनारब्धकार्ये अप्रवृत्तफले"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.9 अनारब्धकार्याधिकरणम्\nविद्योत्पत्तेः पूर्वकृतयोः पुण्यपापयोरविशेषेण विनाशः, उतानारब्धकार्ययोरेवेति संशयः। 'सर्वे पाप्मानः प्रदूयन्त' इति विशेषाभावादविशेषेणेति पूर्वः पक्षः। राद्धान्तस्तु - 'तस्य तावदेव चिरं यावन्न विमोक्ष्ये अथ सम्पत्स्य' इत्युत्पन्नविद्यस्यापि शरीरमोक्षावधित्वश्रुतेः, सर्वविनाशे शरीरस्थित्यनुपपत्तेश्चानारब्धकार्ययोरेव विनाशः। सूत्रं च व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.9 अनारब्धकार्याधिकरणम्\nविद्याधिगतेः पूर्वकृते पुण्यपापे फलदानायाप्रवृत्ते एव विनश्यतः, \"तस्य तावदेव चिरम् \" इति शरीरपातावाधित्वश्रुतेः ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.1.9 अनारब्धकार्याधिकरणम्\n।। अनारब्धकार्ये एव तु पूर्वे तदवधेः ।। 15 ।। अवान्तरसङ्गतिमाह - ब्रह्मविद्योत्पत्तेरिति । ततः पूर्वभाविनोः- ब्रह्मविद्योत्पत्तिपूर्वभाविनोरित्यर्थः किं पूर्वे सुकृतदुष्कृते अविशेषेण नश्यतः? उतानारब्धफले, किं \"सर्वे पाष्मानः\" इति सर्वशब्दस्वारस्यानुरोधो न्याय्यः? उत \"तस्य ताव\"दिति विलम्बश्रुत्यनुरोधः, किं कुलालचक्रभ्रमणवत् कमर्विनाशे संस्कारेण शरीरधारणमुपपद्यते? नेति, किमीश्वरप्रतीत्यप्रीतिव्यतिरेकेण संस्कारकल्पनायां प्रमाणमस्ति? नेति, अस्ति चेत् तेन शरीरधारणोपपत्तेः सर्वशब्दस्वारस्यानुरोधस्य न्याय्यत्वादविशेषेण नश्यतः, न चेत्संस्कारेण शरीरधारणायोगाद्विलम्बश्रुत्यनुरोधेनानारब्धफले एव नश्यत इति सिध्यति । सर्वमिथ्यात्ववादिनामिदमधिकरणं विरुद्धं- प्रारब्धकर्मणोऽपि मिथ्यात्वेन बाधात् स्थ्यिनुपपत्तेः, द्वितीयचन्द्रज्ञानव अषम्यं प्रागेवोक्त्तं, प्रवृत्तफलस्य कर्मणः कुलालचक्रवेगवदन्तराले प्रतिबन्धासम्भव इत्यापि दुरुक्त्तं, त्वाप्नकुलालचक्रभ्रमणवद् द्वितीयक्षणे प्रबोधे सति तद्वेगस्य बाधितत्वदर्शनात्, संस्काराद्देहधारणं चेत् क्षीणायुषामविदुषामपि देहधारणं स्यात् ।। 15 ।।\n।। अनारब्धकार्याधिकरणं समाप्तम् ।।"
                            }
                        ]
                    },
                    {
                        "verse_number": 10,
                        "original_text": "Adhikaraṇa 4.1.10 अग्निहोत्राद्यधिकरणम्\nअग्निहेत्रादि तु तत्त्कार्यायैव तद्दर्शनात् ॥4.1.16॥\nअतोऽन्यापि ह्येकेषामुभयोः ॥4.1.17॥\nयदेव विद्यतेति हि ॥4.1.18॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.10 अग्निहोत्राद्यधिकरणम्\n\"इतरस्याऽप्येवमसंश्लेषः\" इति विद्यावलात्सुकृतस्याप्यसंश्लेष उक्त्तः, अग्निहोत्रादीनां नित्यनैमिविकानां स्वाश्रमधर्माणामपि सुकृतत्वसामान्येन तत्फलस्याश्लेषादनिच्छतोऽननुष्ठाने प्राप्ते उच्यते- अग्निहोत्रादि तु इति। तुशब्दः सुकृतान्तरेभ्यो विशेषणार्थः, अग्निहोत्राद्याश्रमधर्माः फलाश्लेषासम्भवादनुष्ठेया एव, तदसम्भवश्च तत्कार्यार्थत्वात्तेषाम्, विद्याख्यकार्यायैव हि विदुषोऽग्निहोत्राद्यनुष्ठानम्, कथमिदमवगम्यते? तद्दर्शनात्, दृश्यते हि \"तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽनाशकेन\" इत्यादिनाऽग्निहोत्रादीनां विद्यासाधनत्वं विद्यायाश्चाप्रयाणादभ्यासाधेयातिशयाया अहरहरुत्पाद्यत्वात्तदुत्पत्त्यर्थमाश्रमकर्माप्यहरहरनुष्ठेयमेव, अन्यथाऽऽश्रमकर्मलोपे दूषितान्तःकरणस्य विद्योत्पत्तिरेव न स्यात्। यदि अग्निहोत्रादिसाधुकृत्या विद्योत्पत्त्यर्थाः, विद्योत्पत्तेः प्राचीनं च सुकृतं \"यावत्सम्पातमुषित्वा\" \"प्राप्यान्तं कर्मणः\" इत्यनुभवेन विनष्टम्; भुक्त्तशिष्टं च प्रारब्धफलं \"सुहृदः साधुकृत्याम्\" इत्यस्य को विषयः? तत्राह-।। 16।।\nअतोऽग्निहोत्रादिसाधुकृत्याया विद्योत्पत्त्यर्थाया अन्यापि विद्याधिगमात् पूर्वोत्तरयोरुभयोरपि पुण्यकर्मणोः प्रबलकमर्प्रतिबद्धफला साधुकृत्याऽनन्ता सम्भवत्येव, तद्विषयमिदमेकेषां शाखिनां वचनम् \"तस्य पुत्रा दायमुपयन्ति सुहृदः साधुकृत्या\" मिति। विद्याऽश्लेषविनाशुश्रुतिश्च तद्विषया। अनुषिंतस्यापि कर्मणः फलप्रतिबन्धसम्भवं पूर्वोक्त्तं स्मारयति -।। 17।।\n\"यदेव विद्यया करोति तदेव वीर्यवत्तरम्\" इत्युद्गीथविद्यायाः क्रतुफलाप्रतिबन्धफलत्ववचनेनानुष्ठितस्यापि कर्मणः ढफलप्रतिबन्धः सूच्यते हि। अतो विदुषोऽनुष्ठितप्रतिबद्धफलविषयं \"सुहृदः साधुकृत्याम्\" इति शाट्यायनिम्।। 18।।\n।। अग्निहोत्राद्यधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.10 अग्निहोत्राद्यधिकरणम्\nअग्निहोत्राद्याश्रमधर्मः किं विदुषोऽनुष्ठेयः, उत नेति संशयः सुकृत-दुष्कृतयोरश्लेषविनाशाभिधानादाश्रमधर्मस्यापि सुकृतत्वसाम्येन कार्याश्लेषादननुष्ठेय इति पूर्वपक्षः। राद्धान्तस्तु - आश्रमधर्मस्य तु विद्योत्पत्तिरेव कार्यमिति तत्कार्यायैवानुष्ठेयः। दृश्यते हि - 'तमेतं वेदानुवचनेन ब्राह्मणा विविदिषन्ती'त्यादिना विद्योत्पत्तिकार्यत्वम्। विद्या चाप्रयाणादहरहरभ्यासाधेयातिशयोत्पाद्यैव। सूत्रं च व्याख्यातम् ॥\nयद्यग्निहोत्रादिसाधुकृत्या विद्योत्पत्त्यर्था, पूर्वकृता च साधुकृत्या अनुभूतफला प्रारब्धफला च; सुहृदस्साधुकृत्यामित्यस्य विषयः क इत्याशङ्क्याह - अतोऽन्यापि ह्येकेषामुभयोः ॥4.1.17॥ अतः - अग्निहोत्रादिसाधुकृत्यायाः अन्याऽपि विद्याधिगमात् पूर्वोत्तरयोः पुण्यकर्मणोरुभयोश्च कारीर्यादिका वृष्ट्यन्नाद्यर्थतया विदुषाऽनुष्ठिता विद्योत्पत्तेः पूर्वं कृताऽनादिकालप्रवृत्ता च प्रबलकर्मान्तरप्रतिबद्धफला साधुकृत्याऽस्ति हि। अत एकेषां शाखिनां 'सुहुदस्साधुकृत्या'मिति वचनं तद्विषयम्। विद्ययाऽश्लेषविनाशश्रुतिश्च तद्विषया ॥\nअनुष्ठितस्य कर्मणः प्रबलकर्मप्रतिबन्धसम्भवं पूर्वोक्तं स्मारयति - यदेव विद्ययेति हि ॥4.1.18॥ उक्तं ह्युद्गीथविद्यायाः क्रतोः कर्मान्तरप्रतिबन्धाभावः फलमिति। अतः प्रतिबद्धफलसाधुकृत्यस्यैव सुहृत्सङ्क्रमणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.10 अग्निहोत्राद्यधिकरणम्\nअग्निहेत्राद्याश्रमकर्म विद्योत्पत्त्याख्यकार्यायैवाप्रयाणादनुष्टेयम् । \"तमेतं वेदानुवचनेन\" इत्यादिना विद्योत्पत्तिकार्यत्वं ह्याश्रमधर्मस्य दृष्टम्।।\n\"तस्य पुत्रा दायमुपयन्ति\" \"द्विषन्तः पापकृत्यां सुहृदः साधुकृत्याम्\" इत्यादिवचनस्याग्निहोत्रादेरन्याप्यनादिकालप्रवृत्ता साधुकृत्याप्रबल कर्मप्रतिबद्धफला उत्तरा वृत्तरा वृष्ट्यन्नादिद्यानुगुणफला प्रतिबद्धफला चेति पूर्वोत्तरकृतयोरूभयोरप्यस्त्येव विषयः ।।\n\"यदेव विद्यया \" इत्यत्र फलप्रतिबन्धोऽस्तीति ह्युक्तम् ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.1.10 अग्निहोत्राद्यधिकरणम्\n।। अग्निहोत्रादि तु तत्कयर्ायैव तद्दर्शनात् ।। 16 ।। अवान्तरसङ्गतिमाह - इतरस्यापीति । ऊर्ध्वरेतस्स्वग्निहोत्रादिनैरपेक्ष्यदर्शनादनूर्वरेतसामपि तन्नैरपेक्ष्यशङ्कायां \"सर्वापेक्षा\" इति सूत्रं, यज्ञादेराश्रमधर्मत्वे विद्याङ्गत्वे च नित्यानित्यसंयोगविरोधपरहिारार्थं \"सहकारित्वेन च\" इति सूत्रं, सुकृतफलाश्लेषादननुष्ठेयत्वशङ्कापरिहारार्थम् \"अग्निहोत्रादि\" इति सूत्रं । एवं सूत्राणामपौनरुकत्यावहेषु शङ्काविशेषेषु सूत्राणामुत्थानात् समुच्चयवादो निरवकाशः, किमग्निहोत्राद्याश्रमधर्मो विदुषः कार्याश्लेषादननुष्ठेयः? उतानुष्ठेयः? किमश्लेषवचनं सर्वसुकृतविषयम्? उत विद्याङ्गाश्रमधर्मव्यतिरिक्त्तसुकृतविषयं? किं विद्वत्संबन्ध्याश्रमवर्मस्यापि फलं विद्याव्यतिरिक्त्तम्? उत विद्यैवेति, व्यतिरिक्त्तं चेत्- अश्लेषवचनस्य सर्वसुकृतविषयतया कायर्ाश्लेषादननुष्ठेयता,यदा विद्यैव फलं तदा चाश्लेषवचनस्य विद्वत्सम्बन्ध्याश्रमधर्मव्यतिरिक्त्तविषयत्वेन कार्याश्लेषाभावादनुष्ठेयता, पूर्वपक्षमाह - इतरस्येत्यादिना । राद्धान्तस्तु - अग्निहोत्रादीति त्वित्यादि । तर्हि सकृदनुष्ठेयमित्यत्राह - विद्यायाश्चेति । उत्तरसूत्रस्य शङ्कामाह - यद्यग्निहोत्रादीति । सुहृदः साधुकृत्यामित्यस्य को विषय इति - उत्तरपापकृत्यायाः प्रागभुक्फल्व्ा प्रारब्धफल्वाभावातः विद्यार्थत्वाभावाच्च \"द्विषन्तः पापकृत्या\"मित्यस्योत्तराधं विषयः स्यादिति मत्वा सुहृदः साधुकृत्यामित्यस्य को विषय इत्युक्त्तम् ।। 16 ।।\n।। अतोऽन्यापि ह्येकेषामुभयोः ।। 17 ।। भुक्त्तं, भुज्यमानं, भोक्ष्यमाणं, प्रतिबद्धफलं चेति विविधं कर्म, तत्र पूर्वकृतं पश्चाच्च वृष्ट्यन्नादिहोतोः कृतं प्रतिबद्धफलं कर्मस्ति, तद्विषया \"सुहृदः साधुकृत्या\" मिति श्रुतिरश्लेषविनाशश्रुतिश्चेत्यर्थः ।। 17 ।। अनन्तरसूत्रसङ्गतिमाह - अनुष्ठितस्यापीति । पूर्वोक्त्तं स्मारयतीति - \"पृथग्ध्यप्रतिबन्धः फलम्\" इति सूत्रेण कण्ठोक्त्तमत्र\nस्मारयतीत्यर्थः ।\n।। यदेव विद्ययेति हि ।। 18 ।। सूच्यते हीति - अंह हिशब्दः \"पृथग्ध्यप्रतिबन्धः फल\"मित्यत्र हिशब्दवन्नापपत्तिप्रसिद्धिद्योतकः, किन्तूपपादितप्रसिद्धिद्योतकः । परे तु तत्कायर्ायेति ज्ञानस्य यत्कार्यं मोक्षस्तदर्थमिति व्याख्याय ज्ञानकायर्स्य मोक्षस्य कर्मकार्यत्वं विद्योत्पत्तिद्विारेणेत्यौपचारिकमिति वदन्ति, ततो वरं ज्ञानाख्यकार्यायेति व्याख्यानम्, उत्पन्ने सम्यग्दर्शने विदुषः शास्त्रवश्यत्वाभावात् विद्यायाः प्रागनुष्ठितर्कविषयं तत्कार्यार्थत्वाभिधानम् । यद्वा सगुणविद्यासु कर्तृत्वानतिवृत्तेर्विद्योत्पत्तावपि तस्याग्निहोत्रादिसम्भवात् दद्विषयमिति चाहु।,तदपि सम्यग्दर्शनवतामपि प्रत्यहमन्तःकरणशुद्धयर्थमग्निहोत्रादेरनुवर्तनीयतायाः \"स खल्वेवं वर्तयन् यावदायुष\"मिति श्रुतिसिद्धत्वात्सगुणनिगर्ुणविद्याविभागस्याप्रामाणिकत्वाच्चानुपपन्नम् । \"अतोऽन्यापी\"ति\nसाधुकृत्यावाक्यं काम्यविषयमित्याहुः । यदेव विद्ययेति सूत्रमधिकरणान्तरमाहुः, \"तेनोभौ कुरुतः यश्चैतदेवं वेद यश्च न वेद\" इत्युदनगीथादिविद्यासंयुक्त्तमसंयुक्त्तं च कर्म, तत्र विद्यासंयुक्त्तं कर्म प्रकृष्टं, \"ब्राह्मणाय दद्या\"दित्युक्त्तत्व्रेपि \"विद्यां व्रतवते दद्यान्न मूर्खाय\" इति विशिष्टविषयत्वसिद्धिवद् यज्ञेनेत्यविशेषेणोक्त्तेऽपि विद्यासंयुक्त्तविशिष्यकर्मविषयत्वसिद्धेर्विद्यासंयुक्त्तकर्मण एव ज्ञानार्थत्वमिति पूर्वपक्षं कृत्वा \"तदेव वीर्यवत्तर\"मिति नवणाद्विद्यावधुरस्य वीर्यवत्त्वमात्रं गम्यत इति तावदुपकारहेतुत्वादविशेषणासंयुक्त्तमपि कर्म ज्ञानार्थमनुष्ठेयमिति सिद्धान्तयन्ति, तदयुक्त्तं- यज्ञेनेत्यविशेषश्रवणाद्वेदानुवचनदानादीनामिव विद्याविधुरस्य यज्ञस्य ज्ञानार्थत्वप्रतीतेः, यज्ञस्यैव ह्यङ्गाश्रयोपासनं न दानादेः, ब्राह्मणायेत्युक्त्तेऽपि विलक्षणपात्रसिद्धिवदित्यप्युक्त्तं \"दानमश्रोत्रिये यथा\" \"अश्रोत्रिये श्राद्धमधीतमव्रत\"मित्यादिनिेधवचनान्तरवासितमनस्कस्य तदैकार्थ्याद्विशेषविषयत्वप्रतीतिर्न तु वचनान्तरनिरपेक्षा, इह तु वाक्यान्तरेण विद्याविधुरयज्ञस्य ज्ञानार्थत्वप्रतिषेधादर्शनाद्यज्ञविशेषविषयप्रतीत्यभाव एव- यथा \"स्वर्गकामो यजेत\" \"यज्ञेन देवेभ्यः\" इत्यादिषु विद्यासंयुक्त्तयज्ञाप्रतीतिः, अतः पूर्वपक्षानुत्थानादनारम्भणीयतैव । अपरे तु । तत्कार्याय-अपवर्गायेति समुच्चयपरमाहुः, तदयुक्त्तं- ज्ञानकर्मसमुच्चयस्याप्रामारिकत्वात् । ते च \"यदेव विद्यया\" इति सूत्रमुपैक्षिषतए तदयुक्त्तं- तदा परोक्त्तयोजनैव स्यात्, तदा ह्यानर्थक्यं प्रतिबद्धकर्मद्योतनरूपप्रयोजनसद्गावादपरेषां मतिमान्द्यमेव तेन द्येतितम् । समुच्चयाप्रामाणिकत्वदोषोऽन्येषामपि तुल्यः । अन्ये तु विद्यासहकारिणां कर्मणां विद्यया प्रहाणसम्भावनाया एवाभावाद्विद्यधिगमात् प्राक् जन्मान्तरे चानुष्ठितकाम्यव्यतिरिक्त्तनित्यनैमिति ककर्मविषयमिदमधिकरणं व्याचक्षते, राजनियोगानुष्ठायिनां सम्माननाप्राप्ति वत् स्वाधिकारार्थानामप्यग्निहोत्रादीनामपवर्गोऽवान्तरफलं भवतीत्यप्रहाणमिति सिद्धान्तयन्ति, \"य आत्मानमेव लोकमुपास्ते न हास्य कर्म क्षीयते\" इति वचनमत्र प्रमाणयन्ति,े \"यस्य तु स्वलु संस्काराणामेकदेशोऽप्यष्टावात्मगुणा अथ स ब्रह्मणः सायुज्यं सालोक्यं च गच्छती\"ति गर्भसंस्काररदेरपवर्गार्थत्वविषयस्मृत्युपवृंहितत्वात् प्रागनुष्ठितस्यापवर्गार्थत्वसिद्धिरिति, तदयुक्त्तम्- उदाहृतवचनस्य विद्याधिगमात् प्रागनुष्ठितकर्मविषयत्वे स्वरसतः प्रामाण्याभावात् कथंचिदापाद्यमानस्यानुपपन्नत्वाच्च, कर्तृत्वममताफलविषयत्रिवधित्यागाभावे कर्मणोऽपवर्गार्थत्वायोगाद्वेदान्तज्ञानात् पूर्वं त्रिविधपरित्यागानुपपत्तेश्च तदानुष्ठितस्यापवर्गार्थत्वायोगाद्विद्यासहकारिणां कथं विद्यया प्रहाणशङ्केति चेन्न, अश्लेषविनाशश्रुतिबलेन विद्यासहकारित्वनिश्चयस्य प्रतिबद्धत्वात् द्विषयश्रुतेरर्थवादत्वाश्रयणोपपत्तेः, परविद्याकार्यमपि जनयन्ति यज्ञादयः किं पुनः स्वर्गमिति हि स्तोतं शक्यम्, अतः प्रागनुष्ठितविषयत्वमनादृत्य विद्वत्सम्बन्ध्याश्रमधर्मविषयत्वाश्रयणं युक्त्तम्, अतोऽन्यापीति सूत्रेण प्रहाणवचनं विनियोगेवचनं च काम्यविषयमित्युक्त्ते मोक्षार्थं कर्म तु न प्रहीयते, किं त्वाब्रह्मलयात्तमनुगच्छति, एवं काम्यानि विज्ञानानि च देहान्ते प्रहीयन्ते, नित्यानि विज्ञानानि वद्वांसमनुगच्छन्तीति कर्मसु ज्ञानेषु च विभागमुकृत्वा नित्यानि विज्ञानानि न स्तीति शङ्कामापाद्य तत्परिहारपरं \"यदेव विद्यया\" इति सूत्रं व्याचक्षते, कर्मसमृध्द्यर्थं विज्ञानं हि विहितं, तत्र काम्यकर्मसमृध्द्यर्थं विज्ञानं प्रहीयते, मोक्षार्थकर्मसमृध्द्यर्थं विमानमनुगच्छतीति, अत्र व्रूमः- मोक्षार्थं कर्म विद्वांसमनुगच्छतीत्येतन्मुमुक्षोश्चरमदेहपाते? उत तद्वयतिरिक्त्तदेहपाते, प्रथमे कल्पे नायं विभागः- ज्ञानकर्मसमुच्चयस्य निरस्ततया विद्योत्पादनमात्रचरितार्थस्य कर्मणो मोक्षार्थमनुगत्यनुपपत्तेः, द्वितीये तु- कृत्स्नसुकृतदुष्कृतप्रहाणाभावात्काम्यं कर्म प्रहीयते, मोक्षार्थमनुगच्छतीति विभागोऽनुपपन्नः, यतः कर्मणां विद्याङ्गत्वमेव न मोक्षार्थत्वम्, अत एव मोक्षार्थकमर्समृध्द्यर्थं विज्ञानमनुगच्छति, काम्यकर्मसमृध्द्यर्थं विमानं प्रहीयत इति च विभागोऽनुपपन्नः । ननु मुमुक्षोश्चरमेतरदेहपातेऽपि विद्याङ्गकर्मसमृध्द्यर्थं विज्ञानमनुगच्छति इतरत्प्रहीयत इति विभागपरं सूत्रं स्यादिति चेत्, चरमदेहपातात् पूर्वमशेषसुकृतदुष्कृतप्रहाणाभावेन सुकृतसमृध्द्यर्थज्ञानस्यापि प्रहाणायोगात् उपकार्यानुगमाननुगमानुगुणौ हि उपकारकानुगमाननुगामौ अत एव हि मोक्षार्थकर्मसमृध्द्यर्थं विज्ञानानुगमस्त्वयोत्प्रेक्ष्यते, अतः प्रतिबद्धफलसाधुकृत्योपपादनमाकाङ्क्षितमिति तत्परत्वमेव सूत्रस्य युक्त्तम् ।। 18 ।।\n।। अग्निहोत्राद्यधिकरणं समाप्तम् ।।"
                            }
                        ]
                    },
                    {
                        "verse_number": 11,
                        "original_text": "Adhikaraṇa 4.1.11 इतरक्षपणाधिकरणम्\nभोगेन त्वितरे क्षपयित्वाथ संपद्यते ॥4.1.19॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.1.11 इतरक्षपणाधिकरणम्\nययोः पुण्यपापयोरश्लेषविनाशावुक्त्तौ। ताभ्यामितरे आरब्धकार्ये पुण्यपापे किं विद्यायोनिशरीरावसाने? उत तच्छरीरावसाने? शरीरान्तरावसाने वेत्यनियमः? इति संशये, \"तस्य तावदेव चिरं यावन्न विमोक्ष्ये अथ संपत्स्ये\" इति तच्छरीरविमोक्षावसानत्वश्रवणात्तदवसाने इति प्राप्त उच्यते- भोगेन तु इति। तुशब्दः पक्षव्यावृत्त्यर्थः, इतरे आरब्धकायर्े पुण्यपापे स्वारब्धफलभोगेन क्षपयित्वा तत्फलभोगसमाप्त्यनन्तरं ब्रह्म सम्पद्यते। ते च पुण्यपापे एकशरीरोपभोग्यफल चेत् , तच्छरीरावसाने सम्पद्यते, अनेकशरीरोपभोग्यफले चेत् तदवसाने सम्पद्यते, भोगेनैव च क्षपयितव्यत्वादारब्धफलयोः कर्मणोः। \"तस्य तावदेव चिरं यावन्न विमोक्ष्ये\" इति च भोगेन तयोः कर्मणोर्विमोक्ष उच्यते, देहावधिनियमाश्रवणात्। तदेवं ब्रह्मविद्यायाः प्रागनुष्ठितमभुक्त्तफलमनारब्धफलं पुण्यपापरूपं कर्मानादिकालसञ्चितमनन्तं विद्यामाहात्म्याद्विनश्यति। विद्यारम्भोत्तरकालमनुष्ठितञ्च न श्लिष्यति। तत्र पुण्यरूपं सर्वं विदुषः सुहृदो गृह्यन्ति, पापं च द्विषन्त इति निरवद्यम्।। 19।।\n।। इतरक्षपणाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.1.11 इतरक्षपणाधिकरणम्\nइतरे - आरब्धकार्ये पुण्यपापे किं विद्यायोनिशरीरावसान एव विनश्येते, उत तच्छरीरावसाने शरीरान्तरावसाने वेत्यनियम इति संशयः। 'यावन्न विमोक्ष्ये अथ सम्पत्स्य' इति सम्पत्तेश्शरीरविमोक्षविलम्बमात्रश्रुतेः तच्छरीरावसान इति पूर्वः पक्षः। राद्धान्तस्तु - प्रारब्धफलयोः कर्मणोः भोगेनैव क्षपयितव्यत्वाभिप्रायेण 'यावन्न विमोक्ष्ये अथ सम्पत्स्य' इत्युच्यते, न शरीरमात्रम्; कर्मविषयौ हि बन्धमोक्षौ। अतः प्रारब्धफले पुण्यपापे यावता शरीरेण समापनीये, तावता क्षपयित्वा अथ सम्पद्यत इत्यनियम एव। सूत्रं च व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.1.11 इतरक्षपणाधिकरणम्\nआरब्धकार्ययोः पुण्यपापयोर्यत्फलं तदेकशरीरावसानमनेकशरीरावसानं वा भूक्त्वैव तदनन्तरं ब्रह्म प्राप्नोति ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.1.11 इतरक्षपणाधिकरणम्\n।। भोगेन त्वितरे क्षपयित्वाऽथ संपद्यते ।। 19 ।। सङ्गतिः स्फुटा,आब्धकार्ये युण्यपापे किं विद्यायोनिशरीरावसाने? उत तच्छरीरावसाने? देहान्तरावसाने वेत्यनियमः, किं \"तस्य तावत्\" इति वाक्यं विद्यायोनिशरीरावसानमवगमयति? उत शरीरमतन्त्रीकृत्य फलभोगावसानमवगमयतीति, प्रथमे विद्यायोनिशरीरावसानत्वं, द्वितीये त्वनियम् । पूर्वपक्षहेतुं परिहरति - तस्य तावदिति । \"यावन्न विमोक्ष्ये\" इत्यत्र देहस्तदवधिश्च न श्रुतौ,\n\"धूत्वा शरीरमकृतं कृतात्मा\" इत्यत्र शरीरं श्रुतम्, अवधिस्तु न श्रुतः, शरीरमिति एकवचनमपि जातिविषयम्, \"अश्व इव रोमाणि विधूयपाप\"मिति पूर्वखण्डस्थपापशब्दैकवचनवदित्यभिप्रायेण देहावधिनियमाश्रवणादित्युक्त्तम्, अस्मिन्पादे बहुधिकरणोक्त्तार्थस्य सुग्रहत्वायाह - तदेवमिति । परे तु- \"अनारब्धकार्ये\" इत्यत्र यद्यावर्तितं तस्य कर्मणः क्षयकारं दशर्यतीदं सूत्रमित्याहुः, तत्प्रयोजनशून्यत्वादनादरणीयम्, अनारब्धकार्ययोर्ज्ञानदाह्यत्व्रेभिहिते तदितरयोर्हि भोगेन क्षयः स्फुटः । अपरे तु कर्तृत्वस्याविद्यामूलत्वाद्विदुषश्चाविद्यानिवृत्तौ भोक्त्तृत्वासम्भवात् बहुशरीरप्रदैककर्मणो देहान्तरोपाधौ तस्य तावदेवेति श्रुतिवशेन भोगासंभवाच्च प्रारब्धस्यापि ज्ञानेनैव क्षय इति पूर्वपक्षं कृतवा तस्य तावदित्यवशेषितस्य कर्मणो ज्ञानदाह्यत्वायोगाद्विदुषोऽपि सुखदुःखानुभवदर्शनेन प्रारब्धभोगानुगुणाविद्यालेशानुवृत्तेरभ्युपगन्तव्यत्वात्तस्य तावदिति श्रुतेः प्रारब्धसर्वकर्मक्षयावधिपरत्वोपपत्तेः, अत एव प्रारब्धस्य देहान्तरोपाधौ ज्ञानदाह्यत्वाश्रयणायोगाच्च भोगेनैव क्षय इति सिद्धान्तयन्ति, तदयुक्त्तम्- अनारब्धकार्ये एवेत्यत्र समर्थितत्वात्, एवकारार्थो हि प्रारब्धस्य ज्ञानादह्यत्वं, तच्च तस्य तावदित्यवधिश्रवणेन समथिर्तम्, अविद्यापूर्वकत्वात् कर्तृत्वस्य, तदभावात् भोगानुपपत्तिः परिहरणीयेति चेत्, यति सा परिहार्या तर्हि तत्रैव परिहर्तव्या, सह सूत्रेऽपि तत्परिहारस्याभिप्रायिकत्वं वक्त्तव्यं,तत्तत्रैव वक्त्तुं युक्त्तं, साध्यसिद्धयुपयोगस्याविशिष्टतया तदौपयिकार्थानां तत्रैव वक्त्तव्यत्वात्, युक्त्तिरपि निमर्ूला \"जक्षत् क्रीडन् रममाणः\" इति मुक्त्तौ परं ब्रह्मोपसम्पन्नस्यापि कर्तृत्वश्रवणेन तस्याविद्यापूर्वकत्वाभावात्, कमर्फलभोगादिकर्तृत्वं चौपाधिकमिति पूर्वपक्षयुक्त्तेर्निर्मूलतयाऽनारम्भणीयता । अतः अनारब्धकार्ये इत्यत्र प्रारब्धस्य भोगविनाश्यत्वे सिद्धे तदवधेरेव चिन्तनीयत्वं युक्त्तम् । अन्ये तु एकस्यापि कर्मणो बहुशरीरप्रदत्वसम्भवात्तस्य तावदित्यस्य कर्मक्षयावधिपरत्वोपपत्तेर्व्यासादीनां पनर्जन्मदर्शनाच्च विद्यायोनिशरीरावसानत्वनियमाभावं पूर्वपक्षीकृत्य विद्यायोनिशरीरावसाने प्रारब्धस्यापि कर्मणो विरतव्यापारत्वाद्विरतव्यापारस्यानारब्धतुल्यत्वेन विद्याविनाश्यत्वात्, तस्य तावदिति वाक्यस्य तद्देहावधिविषयत्वोपपत्तेर्व्यासादीनामाधिकारिकत्वादविरतव्यापारेण पूर्वकर्मणैव बहुशरीरग्रहणोपपत्तेश्च विद्यायोनिशरीरावसनत्वं सिद्धान्तयन्ति, तदयुक्त्तम् विद्यायोनिशणीरपाते प्रारब्धकर्मणो विरतव्यापारत्वे\nप्रामाणाभावात्, प्रत्युत व्यासादीनां बहुदेहपरिग्रहस्तद्विरुद्ध उपलभ्यते, तेषां कर्मण्रोविरतव्यापारत्वे संप्रतिपन्ने तदितरेषामेकस्मिन् विद्यायोनिदेहान्त एव विरतव्यापारत्वे किं प्रमाणं, तस्य तावदिति श्रुतेस्त्ववधिविशेषाश्रवणात् तद्देहपादावधिपरत्वमनुपपन्नं, न हि विद्यायोनेः शरीराद्यावन्न विमोक्ष्य इति श्रूयते, तस्माद्विद्यायोनिशरीरावसानत्वनियमाभाव एव सिद्धान्तीकर्तव्यः ।। 19 ।।\n।। इतरक्षपणाधिकरणं समाप्तम् ।।\n।। इति श्रीहारीतकुलतिलकवाग्विजवसूनुना श्रीरङ्गराजदिव्याज्ञालब्धवेदव्यावापरनामथेयेन\nश्रीमद्वरदाचार्यपादसेवासमधिगतभगवद्रामानुजविरचितशारिणा विलिखितायां\nश्रुतप्रकाशिकायां चतुर्थस्याध्यावस्य प्रथमः पादः ।।"
                            }
                        ]
                    }
                ]
            },
            {
                "title": "Pāda 2",
                "number": 2,
                "verses": [
                    {
                        "verse_number": 12,
                        "original_text": "Adhikaraṇa 4.2.1 वागधिकरणम्\nवाङ् मनसि दर्शनाच्छब्दाच्च ॥4.2.1॥\nअत एव सर्वाण्यनु ॥4.2.2॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.1 वागधिकरणम्\nइदानीं विदुषो गतिप्रकारं चिन्तयितुमारभते। प्रथमन्तावदुत्क्रान्तिश्रिन्त्यते; तत्रेदमाम्नायते \"अस्य सोभ्य पुरुषस्य प्रयतो वाङ्मनसि संपद्यते मनः प्राणे प्राणस्तेजसि तेजः परस्यां देवतायाम्\" इति। अत्र \"वाङ्मनसि संपद्यते\" इति वाचो मनसि संपत्तिश्रुतिः किं वाग्वृत्तिमात्रविषया? उत वाग्विषयेति विशये वृत्तिमात्रविषयेति युक्त्तम्। कुतः? मनसो वाक्प्रकृतित्येभावात्, तत्र वाक्स्वरूपसम्पत्त्यसम्भवात्। वागादिवृत्तिनां मनोधीनत्वेन वृत्तिसम्पत्तिश्रुतिः कथंचिदुपपद्यत इति। एवं प्राप्तेऽभिधीयते- वाङ्मनसि इति वाक्स्वरूपमेव मनसि संपद्यते। कुतः? दर्शनात्। दृश्यते हि वागिन्द्रिये उपस्तेऽपि मनःप्रवृत्तिः। वृत्तिमात्रसम्पत्त्य्ापि तदुपपद्यत इति चेत्तत्राह- शब्दाच्च इति। \"वाङ्मनसि सम्पद्यते\" इति वाक्स्वरूपसंदत्तावेव हि शब्दो न वृत्तिमात्रसम्पत्तौ। न हि तदानीं वृत्त्युपरमे वागिन्द्रियं प्रमाणा4न्तरेणोपलभ्यते, येन वृत्तिमात्रं संपद्यत इत्युच्येत। यदुक्त्तं मनसो वाक्प्रकृतित्वाभावाद्वाचो मनसि संपत्तिर्नोपपद्यत इति; तत् \"वाङ्मनसि सम्पद्यते\" इति वचनान्मनसा वाक् संयुज्यते न तु तत्र लीयत इति परिहर्तव्यम्।। 1।।\nयतो वाचो मनसा संयोगमात्रं सम्पत्तिर्न तु लयः; अत एव वाचमनु सर्वेषामिन्द्रियाणां मनसि सम्पत्तिश्रुति रुपपद्यते, \"तस्मादुपशान्ततेजाः पुनर्भवमिन्द्रियैर्मनसि सम्पद्यमानैः\" इति।। 2।।\n।। वागधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.1 वागधिकरणम्\n'अस्य सोम्य पुरुषस्य प्रयतो वाङ्मनसि संपद्यते, मनः प्राणे' इत्यादिकोत्क्रान्तिविषया आम्नायते। तत्र किं वागिन्द्रियं मनसि संपद्यते, उत वाग्वृत्तिमात्रमिति संशयः। वाचो मनःप्रकृतित्वाभावात् स्वरूपलयस्तत्र न संभवतीति वाग्वृत्तिमात्राभिप्रायमिति पूर्वपक्षः। राद्धान्तस्तु - अकारणे संपत्त्यभावस्य वाग्वृत्तावपि तुल्यत्वदर्शनात् “ वाङ्मनसीति वाक्स्वरूपस्यैव संपत्तिः। शब्दाच्च स्वरूपमेव संपद्यते “ वाङ्मनसि संपद्यते इति वाक्स्वरूपसंपत्तावेव हि शब्दः न वृत्तिमात्रसंपत्तौ। अकारणे लयाभावात्संपत्तिशब्दस्संयोगाभिप्रायः। सूत्रं च व्याख्यातम् ॥\nयतो वाचो मनसि संयोगमात्रमुच्यते, न तु लयः, अत एव इदानीं 'सर्वाणीन्द्रियाणि वाचमनु मनसि संपद्यन्ते “ इति वचनं “ वाङ्मनसि संपद्यत इति वचनवदुपपन्नम्, “ तस्मादुपशान्ततेजाः - पुनर्भवमिन्द्रियैर्मनसि संपद्यमानैः' इति ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.1 वागधिकरणम्\n\"अस्य सोम्य पुरुषस्य प्रयतो वाङ् मनसि संपद्यते\" इति शब्दात् ,उक्रान्तौ मनसः प्रागेव वाच उपरतिदर्शनाच्च वाङ् मनसि संपद्यते संयुज्यत इति।।\nअतः \" सर्वेन्द्रनयैर्मनसि संपद्यमानैः\" इति शब्दात् , उपरतिदर्शनाच्च वाचमनु सर्वाणीन्द्रियाणि मनसि  संयुज्यन्ते ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.2.1 वागधिकरणम्\n।। वाङ्मनसि दर्शनाच्छब्दाच्च ।। 1 ।। शरीरस्थितिसमये यद्विद्याफलं तदुक्त्तम्, अथ गत्युपक्रमश्चिन्त्यत इति पादसङ्गतिः, गतेरुपक्रमः- उत्क्रान्तिः, स चिन्त्यते, किमियं सम्पत्तिर्वाग्वृत्तिविषया? उत वाक्स्वरूपविषयेति, किं वाक्शब्दस्य मुख्यार्थपरिग्रह उपपन्नो नेति, किमियं सम्पत्तिर्लयरूपा उत व्यापारनिवृत्तिपूर्वकसंयोगरूपेति, इन्द्रियान्तरसम्पत्तिवचनं किं लयपरत्वेऽप्युपपद्यते? उत संयोगपरत्व एवेति, यदा लयपरत्वेऽप्युपपद्यते, तदा सम्पर्त्तेर्लयरूपतया वाक्छब्दस्य मुख्यार्थपरिग्रहायोगात्सम्पत्तिर्वृत्तिविषया स्यात्, यदा संयोगपरत्व एवोपपत्तिस्तदा सम्पत्तेः संयोगरूपत्वेन वाक्छब्दस्य मुख्यार्थत्वात्सम्पत्तिः स्वरूपविषया स्यत्ा । कुत इत्यादि कारणे हि लयः, न वाचो मनःकरणं, तत्प्रवृत्तेरेव कारणं, मन इति वृत्तिविषया सम्पत्तिरित्यर्थः, वाग्वृत्तेर्हि वागाश्रयभूता न मनः, अतस्तद्वृत्तिहेतुस्वरूपव्यापारस्य मनसि लय इत्यस्वारस्याभिप्रायेण कथञ्चिदित्युक्त्तम् । वाङ्मनसीति- वाक्छब्दस्य वृत्तिपरत्वे लक्षणा स्यात्, स्वरूपपरत्वे तु न लक्षणा, सम्पत्तिशब्दो लयवाची संयोगवाची न, लयवाचित्वे प्रसिद्धिप्राचुर्यात् संयोगवाचित्वमस्वरसमिति चेत्, पूर्वपक्षिणोऽपि लयवाचित्वमयुक्त्तम्, उपादाने हि लयः, वाग्वृत्तेर्वागेवोपादानं, मनस्तु निमित्तम्, एवं वाक्छब्दसम्पतिशब्दयोरुभयोरपि लाक्षणिकत्वास्वारस्यप्रसङ्गः पूर्वपक्षे । अस्माकं तु सम्पत्तिशब्दास्वारस्यमेव न वाक्छब्दलक्षणेति विशेष इत्यर्थः । दृश्यते हीति - प्रवृत्तव्यापारं मनोनिवृत्तव्यापारं वागिन्द्रियं, तत्र प्रवृत्तस्वकायर्े मनसि निवृत्तस्वकार्यं वागिन्द्रियमन्तर्मतम्भवितुमर्हति, यथा प्रवृत्तस्वकार्ये दारुणि निवृत्तस्वकार्योऽग्निरन्तर्भूत इति भावः । वृत्तिमात्रेति- यद्यन्निवृत्तस्वकार्यं तत्तत्प्रवृत्तस्वकार्येऽन्तर्गतम्भवतीति न व्याप्तिरस्ति, अतो वृत्तिमात्रसम्पत्त्यापि वागिन्द्रियोपरमे मनःप्रवृत्तिदर्शनमुपपद्यत इत्यर्थः । दर्शनाच्छब्दाच्चेति द्वयमप्येको हेतुः ।। 1 ।। ।।\n।। अत एव सर्वाण्यनु ।। 2 ।। वाचमनुवाचः पश्चादित्यर्थः ।। 2 ।।\n।। वागधिकरणं समाप्तम् ।।"
                            }
                        ]
                    },
                    {
                        "verse_number": 13,
                        "original_text": "Adhikaraṇa 4.2.2 मनोधिकरणम्\nतन्मनः प्राण उत्तरात् ॥4.2.3॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.2 मनोधिकरणम्\nतत्सर्वेन्द्रियसयुक्त्तं मनः प्राणे सम्पद्यते प्राणेन संयुज्यते न मनोवृत्तिमात्रम्। कुतः? उत्तरात् मनः प्राणे\" इति वाक्यात्। अधिकाशङ्का तु, \"अन्नमयं हि सोम्य मनः\" इति वचनान्मनसोऽन्नप्रकृतिकत्वमवगम्यते, अन्नस्य च \"ता अन्नमसृजन्त\" इत्यम्मयत्वं सिद्धम्। आपोमयः प्राणः\" इति चाष्प्रकृतित्वं प्राणस्यावगम्यते। अतो मनः प्राणे संपद्यते\" इत्यत्र प्राणशब्देन प्राणप्रकृतिभूता अपो निर्दिश्य तासु मनःसम्पत्तिप्रतिपादने परम्परया स्वकारणे लय इति सम्पत्तिवचनमुपपन्नं भवति इति।परिहारस्तु \"अन्नमयं हि सोम्य मनः, आपोमयः प्राणः\" इति मनःप्राणयोरन्नेनाद्भिश्चाप्यायनमुच्यते, न तत्प्रकृतित्वम्, आहङ्कारिकत्वान्मनसः, आकाशविकारत्वाच्च प्राणस्य। प्राणशब्देनापां लक्षणा च स्यादिति।। 3।।\n।। मनोधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.2 मनोधिकरणम्\n'मनः प्राणे' इत्यत्र किं प्राणशब्देनाप उच्यन्ते, उत प्राण एवेति संशयः। प्राणस्य मनःप्रकृतित्वाभावात् “ अन्नमयं हि सोम्य मनः” इति मनसोऽन्नमयत्वश्रवणात्, अपां चान्नप्रकृतित्वेन, तत्संपत्तिरुपपद्यत इति प्राणशब्देनाप उच्यन्त इति पूर्वपक्षः “आपोमयः प्राणः\" इति ह्यम्मयत्वात् प्राणस्य, प्राणशब्देनापो वक्तुं युज्यन्ते इति। राद्धान्तस्तु - “ अन्नमयं हि सोम्य मनः आपोमयः प्राणः” इति मनःप्राणयोर्न तत्तत्प्रकृतित्वमुच्यते, अपि तु तदाप्यायनम्, आहङ्कारिकत्वान्मनसः, प्राणस्य चाकाशप्रकृतित्वात्। अतः वाङ्मनसीतिवत् तदुत्तरात् “ मनः प्राणे” इति शब्दात्, तत् सर्वेन्द्रियसंयुक्तं मनः प्राणे संयुज्यते ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.2 मनोधिकरणम्\nउत्तरात् \"मनः प्राणे\" इति शब्दात् सर्वेन्द्रिययुक्तं मनः प्राणे संयुज्यते ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.2.2 मनोधिकरणम्\n।। तन्मनः प्राण उत्तरात् ।। 3 ।। सङ्गतिः स्फुटा, किमत्र मनसो लय उच्यते? उत संयोगः, किमत्र प्राण इत्यषां निर्देशः? उत प्राणस्यैव, \"आपोमय\" इति वाक्यं किं प्रकृतिविकारभावपरम्? उताप्यायनपरं, प्रकृतिविकारपरत्वे प्राण इत्यषां निर्दशात् सम्पत्तिर्लयः स्यात्, आप्यायनपरत्वे प्राणस्यैव निर्दशात् सम्पविः संयोगः स्यात्, तच्छब्दं व्याचष्टे- सर्वेन्द्रियेति । अधिकाशङ्केत्यादि । परम्परया स्वकारणे लय इति । स्वकारणपृथिवीद्वारेणान्नमयस्य मनसः प्राणशब्दलक्षितास्वप्सु लय इत्यर्थः । परिहरति- परिहारस्त्विति । परे तु श्रुतिलक्षणाविशये श्रुतेर्वलीय\nस्त्वाद्वागेव सम्पद्यत इति पूर्वपक्षं कृत्वा वाचो मनःप्रकृतिकत्वाभावेन तत्र तल्लयायोगात् पार्थिवेन्धनजन्वाया अग्निवृत्तेरप्सूपशमदर्शनेन वृत्त्युद्भवाभिभवयोः प्रकृतिसमाश्रयत्वासम्भवाच्च वाग्वृत्तिर्मनसि संपद्यते, एवमेवेन्द्रियान्तरवृत्तिर्मनसि संपद्यत इति सिद्धान्तयन्ति, \"शब्दात्\" इति वाक्छब्दस्यापि वृत्त्यभेदोपचारादुपपत्तेरिति व्याचक्षते, तदयुक्त्तं सौत्रयोर्वाक्छब्दशब्दयोवृत्त्युपपत्तिपरत्वे लाक्षरिकत्वप्रसङ्गात्, अर्थविरोधाच्च, अर्थविरोधश्च श्रुतिस्वारस्याहान्याधिक्यरूपः वाक्छब्दस्य वृत्तिपरत्वम्, मनसीति सप्तम्या निरर्थकत्वं लयवाचिनः\nसंपत्तिशब्दस्योपशमपरत्वं च, स्वावस्थाप्रहाणेन कारणसंश्लेषो हि लयः न तूपशममात्रम्, जलसंसर्गो वह्निशान्तिहेतुः, न स्थानम्, अभिज्वलनाभावो ह्यग्न्यवयवाश्रयः, अम्भसोक्षिते दहने सत्यम्भसा शाम्यतीति ह्युच्यते न त्वम्भसि शाम्यतीति बहुजलप्रक्षिप्तेऽप्यग्नौ तच्छान्तिहेतुरेव जलं न त्वभिज्वलनाभावाधिकरणम्, बहुसलिलस्याङ्गाराधिकरणतया विवेकाभावात् निरिन्धनोऽप्सु शाम्यतीति व्यवहारः, अतः श्रुतिस्वारस्यभङ्गाधिक्यम्, अस्माकं तु संपत्तिशब्दास्वारस्यमात्रमेवेत्यस्मत्पक्ष एवोपपन्नः, तन्मनः प्राण इत्यनन्तराधिकरणस्यापि मनोवृत्तिलयपरत्वमुक्त्तदोषग्रस्तम् । अपरेऽप्यस्मिन्नधिकरणे तुल्याभिप्रायाः, तुल्यप्रतिक्षेपाश्च, हेतुवैषम्यमेव ब्रह्मणि लयश्रुतिविरोधात् अविदुषोऽपि देहान्तरप्रतिपत्तौ करणानुवृत्त्यनुपपत्तेश्च वाग्वृत्तिलय इति, तत्राद्यो हेतुरयुक्त्तः, तथा हि मनसि वाग्वृत्तिलयश्चेत् ब्रह्मणि सर्ववस्तुलयश्रुतिविरोधः, मनसो ब्रह्माभिन्नत्वादविरोधश्चेत्स्वरूपलयेऽपि तुल्यं, द्वितीयस्तु स्वरूपलयाभावहेतुत्वादस्मत्पक्षानुगुणः । अन्ये तु वागादिवाह्येन्द्रियाणां मनस्यैवलयः? उतान्यत्रेति विचार्य मनःशब्दलक्षिते अहङ्कारे लय इति पूर्वपक्षं कृत्वा सम्पत्तिशब्देन वृत्तिविलोपाय संयोगस्य विवक्षितत्वात् मनस्येव सम्पत्तिरिति सिद्धन्तयन्ति, तन्मन इति प्राणशब्दलक्षिते अहङ्कारे मनसो लय इत्याङ्कय पूर्ववत् सिद्धान्त0यन्ति, मुख्यप्राणे मनःसंश्लेषश्चेत् सहोत्क्रान्तिर्वाच्या न तु पश्चात् सर्वे प्राणा अनूत्क्रामन्तीति पश्चादुत्क्रान्ति श्रवणात्सर्वेन्द्रियसंयुक्त्तस्य मनसो न प्राणसंयोग इत्यधिकाशङ्कामुकत्वा अनुर्न पश्चाद्भावपरः, किं तु तृतीयार्थे कर्मप्रवचनीयः, तस्मात्सहोत्क्रामतीत्यधिकं परिहारमाहुः, तत्र विचारस्य संपत्तिस्थानविषयत्वादपि संपद्यमानवस्तुविषयत्वमुचितम्, \"आकाशाद्वायुर्वायोरग्निरग्नेरापः\" इत्युत्पत्तिवचन इव संपत्तिवाक्येऽपि \"वाङ्मनसि, मनः प्राणे, प्राणस्तेजसि\" इति शृङ्खलितनिर्देशे पूर्वापरयोर्मनःशब्दयोः प्राणशब्दयोश्चार्थैक्यस्य स्वतःप्राप्तत्वेनाहङ्कारवाचित्वमनोवाचित्वाहङ्कारवाचित्वप्राणवाचित्वाश्रयणायोगात्, एकस्मिन्नर्थे ग्राह्मे तत्रापि मुख्यार्थस्य स्वतः- प्राप्तत्वात् मनःप्राणशब्दयोरमुख्यैकरूपार्थस्वीकारे सत्यहङ्कारपरत्वात्तयोरुत्तरवाक्यान्वयोयोगान्मुख्यार्थः स्वत् प्राप्त इति\n। यथा प्रसिध्द्यर्थे स्वीकृते सति क्रियमाणो विचारः सम्पद्यमानवस्तुविषय एव भवितुमर्हतीति, पश्चादुत्क्रान्तिश्रवणमिन्द्रियाणां प्राणसंश्लेषबाधकमित्यधिकाशङ्का चानुपपन्ना, प्राणशब्दस्यहङ्कारपरत्वं पूर्वपक्षयतामनभिमतं पूर्वपक्षविरुद्धत्वाच्छङ्कायाः, पूर्वपक्षसाधकयुकत्याधिक्यमूला ह्यधिकाशङ्का, मनसोऽहङ्कारलीनत्वे मुख्यप्राणात् पृथगिन्द्रियोत्क्रमणं हि विरुध्यते, तस्माद्विचाराधिकशङ्के यथाभाष्यमेवोपपन्ने ।। 3 ।।\n।। मनोऽधिकरणं समाप्तम् ।।"
                            }
                        ]
                    },
                    {
                        "verse_number": 14,
                        "original_text": "Adhikaraṇa 4.2.3 अध्यक्षाधिकरणम्\nसोऽध्यक्षे तदुपगमादिभ्यः ॥4.2.4॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.3 अध्यक्षाधिकरणम्\nयथा \"वाङ्मनसि संपद्यते मनः प्राण\" इति वचनानुरोधेन मनःप्राणयोरेव वाङ्मनसयोः संपत्तिः तथा प्राणस्तेजसीति वचनात्तेजस्येव प्राणः सम्पद्यते इति प्राप्त उच्यते सोऽध्यक्षे इति। स प्राणोऽध्यक्षे करणाधिषे जीवे सम्पद्यते। कुतः? तदुपगमादिभ्यः, प्राणस्य जीवोपगमस्तावच्छ्रूयते \"एवमेवेममात्मानमन्तकाले सर्वोप्राणा अभिसमायन्ति\" इति, तथा जीवेन सहप्राणस्योत्क्रान्तिः श्रूयते \"तमुत्क्रामन्तं प्राणोऽनूत्क्रामति इति, प्रतिष्ठा च जीवेन सह श्रूयते \"कस्मिन्नुत्क्रान्त उत्क्रान्तो भविष्यामि कस्मिन् वा प्रतिष्ठिते प्रतिष्ठास्यामि\" इति। एवं जीवेन संयुज्य तेन सह तेजस्सम्पत्तिरिह प्राणस्तेजसीत्युच्यते, यथा यमुनाया गङ्गया संयुज्य सागरगमनेऽपि यमुना सागरं गच्छतीति वचो न विरुद्धयते, तद्वत्।। 4।।\n।। अध्यक्षाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.3 अध्यक्षाधिकरणम्\nसः प्राणः किं तेजसि संयुज्यते, उत जीव इति संशयः। “ प्राणस्तेजसीति वचनात्तेजस्येवेति पूर्वः पक्षः। राद्धान्तस्तु - उत्क्रान्तौ प्राणस्य जीवोपगमादिश्रुतेः प्राणः करणाध्यक्षे जीवे संयुज्यते। एतदविरोधाय जीवे संयुज्य पश्चात्तेजस्संयोगं “ प्राणस्तेजसीति वदति। श्रूयन्ते हि प्राणस्य जीवोपगमादयः “ एवमेवेममात्मानमन्तकाले सर्वे प्राणा अभिसमायन्ति “ तमुत्क्रामन्तं प्राणोऽनूत्क्रामति “कस्मिन्वा प्रतिष्ठिते प्रतिष्ठास्यामि। इत्यादिषु ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.3 अध्यक्षाधिकरणम्\nस प्राणाऽनन्तरं जीवेन संयुज्यते, \"एवमेवेममात्मनमन्तकाले सर्वे प्राणा अभिसमायन्ति\" इति प्राणस्य जीवोपगमादिश्रुतेः ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.2.3 अध्यक्षाधिकरणम्\n। सोऽध्यक्षे तदुपगमादिभ्यः ।। 4 ।। सङ्गतिः स्फुटा, किं प्राणस्तेजसि संपद्यते? उत जीवे, किं प्राणस्तेजसीति वाक्यं जीवसंपत्तिपूर्वकतेजःसम्पत्तिपरम्? उत केवलतेजस्संपत्तिपरं, जीवसंपत्तिपरत्वे प्राणस्तेजसीति वाक्यस्वारस्यं हीयते, नेति, हीयते चेदेवाक्यस्य केवलतेजःसम्पत्तिपरत्वान्न जीवे सम्पत्तिः, न हीयते चेत् जीवसंपत्तिपूर्वकतेजःसम्पत्तिपरत्वाद्वाक्यस्य प्राणस्य जीवे सम्पत्तिः । यथेत्यादि उपगमः- संबन्धः, तेजश्शब्देन भूतसूक्ष्मां शका विवक्षिताः, आदिशब्दविवक्षितार्थमाह- तथेति । अन्येन संयुज्य पदार्थान्तरसम्बन्धेऽप्यन्तरावाचिशब्दनिर्देशे दृष्टान्तमाह- यथेति । इतरे त्रयोऽप्यश्रुतत्वादिति पूर्वपक्षहेतुमाहुः, अतिरिक्त्तहेतौ सम्भवति अश्रवणमात्रस्य हेतुत्वायोगादम्न्यप्रायन्यायो भाष्ये दर्शितः । सिद्धान्ते च स्त्रुध्नात् पाटलिपुत्रगमनस्यमथुराव्यवधानेऽपि स्त्रुध्नात् पाटलिपुत्रगमनव्यहारो दृष्टान्तितः, ततोऽपि गङ्गासाहित्यकण्ठोक्त्तिरहितथमुनासागरगमनव्यवहारदृष्टान्त उचितः, पाटलिपुत्रगमने स्त्रुध्नमथुरयोः सहगमनाभावात्, इह तु सहगमनसद्भावात् गङ्गास्थानीयजीवापेक्षया यमुनास्थानीयस्य प्राणस्य गुणभावाच्च, सहावस्थानस्य श्रुतिं \"स विज्ञानो भवती\"त्युदाहरन्तिविज्ञायतेऽनेनेति व्युत्पत्त्या विज्ञानानीन्द्रियाणि, सेन्द्रिय इत्यर्थः । तस्याविशदार्थत्वात् प्रतिष्ठाविषयश्रुत्यन्तरमुदाहृतं भाष्ये ।। 4 ।।\n।। अध्यक्षारधिकरणं समाप्तम् ।।"
                            }
                        ]
                    },
                    {
                        "verse_number": 15,
                        "original_text": "Adhikaraṇa 4.2.4 भूताधिकरणम्\nभूतेषु तच्छ्रुतेः ॥4.2.5॥\nनैकस्मिन् दर्शयतो हि ॥4.2.6॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.4 भूताधिकरणम्\n\"प्राणस्तेजसि\" इति जीवसंयुक्त्तस्य प्राणस्य तेजसि संपत्तिरुक्त्ता; सा सम्पत्तिः किं तेजोमात्रे? उत संहतेषु सर्वेषु भूतेष्विति विशये तेजोमात्रश्रवणात्तेजसि इति प्राप्त उच्यते- भूतेषु इति। भूतेषु संपद्यते, कुतः? तच्छ्रुतेः \"पृथिवीमय आपोमयः तेजोमयः\" इति जीवस्य सञ्चरतः सर्वभूतमयत्वश्रुतेः। ननु तेजःप्रभृतिष्वेकैकस्मिन् क्रमेण संपत्तावपि \"पृथिवीमयः\" इत्यादिका श्रुतिरुपपद्यते, अत आह -।। 5।।\nनैकस्मिन्, एकैकस्य कार्याक्षमत्वात्। दर्शयतो ह्यक्षमत्वं श्रुतिस्मृती \"अनेन जीवेनात्मनाऽनुप्रविश्य नामरूपे व्याकरवाणि तासां त्रिवृतं त्रिवृतमेकैकां करवाणि\" इति नामरूपव्याकरणयोग्यत्वाय त्रिवृत्करणमुपदिश्यते। \"नानावीर्याः पृथग्भूतास्ततस्यते संहति विना नाशक्नुवन्प्रजाः स्त्रष्टुमसमागम्य कृत्स्नशः। समेत्यान्योन्यसंयोगं परस्परसमाश्रयाः। महादाद्या विशेषान्ता ह्यण्डमुत्पादयन्ति तै\" इति। अतः \"प्राणस्तेजसि\" इति तेजश्शब्देन भूतान्तरसंसृष्टमेव तेजज्रभिधीयते। अतो भूतेष्वेव सम्पत्तिः।। 6।।\n।। भूताधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.4 भूताधिकरणम्\n'प्राणस्तेजसीति किं तेजोमात्रे प्राणस्संयुज्यते, उत भूतान्तरसंसृष्ट इति संशयः। तेजसीति वचनात्तेजोमात्र इति पूर्वपक्षः। “पृथिवीमयः” इत्यादिना सञ्चरतो जीवस्य सर्वभूतमयत्वश्रुतेः, त्रिवृत्करणश्रुतिस्मृतिभ्याञ्च तेजस एकस्य कार्याक्षमत्वाद्भूतान्तरसंसृष्ट इति राद्धान्तः। सूत्रद्वयं व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.4 भूताधिकरणम्\n\"प्राणस्तेजसि\" इति भूतान्तरसंसृष्टं तेजोऽभिधीयत इति प्राणो भूतेषु संयुज्यते।।\n\"तेजसि\" इति न तेजोमात्रे, त्रिवृत्करणश्रुतिस्मृतिभ्यां केवलस्यतेजसोऽनवस्थानात् ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.2.4 भूताधिकरणम्\n।। भूतेषु तच्छ्रुतेः ।। 5 ।। सङ्गतिः स्फुटा, किमत्र भूतान्तरसंसृष्टतेजस्संयोगः? उत तेजोमात्रसंयोग इति, किं तेजःशब्दस्तेजोमात्रपरः? उत भूतान्तरसंसृष्टपरः, किं \"पृथिवीमय आपोमयः\" इत्यादिवाक्यं युगपदनेकभूतसंसर्गं दर्शयति? नेति, किं त्रिवृत्करणश्रुतिः पञ्चीकरणस्मृतिश्च संहतानामेवकार्यसामर्थ्यं दर्शयतो नेति, न चेत् पृथिवीमय इत्यादिना यौगपद्यप्रदर्शनाभावेन तेजश्शब्दस्य तेजोमात्रपरतया तेजोमात्रसंयोगः स्यात् । दर्शयतश्चेत् पृथिवीमयत्वादिश्रुत्या युगपदनेकभूतसंसर्गप्रदर्शनेन तेजश्शब्दस्य भूतान्तरसंसृष्टतेजःपरतया भूतान्तरसंसृष्टतेजस्संयोगः स्यात् । सर्वभूतमयत्वश्रुतेरिति- भूतमात्रे प्रकृतेऽपि सामर्थ्यात् भूतमयत्वपरामर्शित्वसिद्धिस्तच्छब्दस्य फलितेति भावः । अनन्तरसूत्रशङ्कामाह- नन्विति ।। 5 ।।\n।। नैकस्मिन्दर्शयतो हि ।। 6 ।। पञ्चीकृतेषु त्रिवृत्कृतेषु वा भूतेष्वेकैकमेव कार्यसमर्थं, न त्वत्रिवृत्कृतमेकैकं कार्यसमर्थम्, \"आपः पुरुषवचसोभवन्ति\" इत्यत्र त्रिवृत्कृतानामेवाषां कार्यकरत्वदर्शनात्, अजहल्लक्षणया तेजः शब्दस्त्रिवृत्कृतान् भूतसूक्ष्मांशानाह । अत्र परे चापरे च \"नैकस्मि\" न्निति सूत्रान्तमेकमधिकरणं वर्णयन्ति, कथं तर्हि प्राणस्तेजसीति श्रुतिरत्यिपेक्षायां तन्निर्वाहार्थं \"भूतेषु तच्छ्रुते\"रिति सूत्रं, सःप्राणसंपृक्त्तोऽध्यक्षस्तेजःससचिवभूतेषु वर्त्तत इत्यवगन्तव्यं तच्छ्रुतेः- प्राणस्तेजसीति श्रुतेरिति व्याख्याय तावता प्राणस्य साक्षात्तेजः प्राप्तिश्रुतिविरोधस्यापरिहृतत्वात् स्त्रुध्नपाटलिपुत्रदृष्टान्तेन विरोधं शमयन्ति, एकमेव तेजः श्रूयते न भूतान्तरमित्यपेक्षायां नैकस्मिन्निति सूत्रमवतारयन्ति, दर्शयतः प्रश्नप्रतिवचने \"आपः पुरुषवचसः\" इति, व्याख्यातं त्र्यात्मकत्वादिति, \"पृथिवीमय आपोमयः\" \"अण्व्यो मात्रा विनाशिन्यो दर्शार्धानान्तु याः स्मृताः । ताभिः सार्धमिदं सर्वं सम्पवत्यनुपूर्वशः\" इति श्रुतिस्मृती दर्शयति इति वेति, भेतेष्विति सूत्रे दृष्टान्तस्य कण्ठोकत्यभावादभिप्रायकल्पनायां साक्षात्तेजःइम्पत्तिश्रुर्तिविरोधपरिहारो दृष्टान्ताभिप्रायकल्पनं च \"सोऽध्यक्षे\" इति सूत्रे एव कर्तुं युक्त्तं, तत्र जीवसम्पत्तिपरतायाः स्फुटत्वात्, भूतेष्विति सूत्रे जीवसहितप्राणनिर्द्देशाभावात् भूतशब्दतद्गतबहुवचनस्वारस्येन सर्वभूतसंसर्गपरत्वस्य स्फुटत्वात्, तत्र च व्युदसनीयशङ्काभेदसद्भावात् अधिकरणभेदस्य न्याय्यत्वात् । ननु नैकस्मिन्नित्यनेन पुनरुक्त्तिरिति चेन्न, तस्य च व्युदसनीयशङ्कान्तरस्योपन्यस्तत्वात् । अन्ये त्वधिकरणभेदं वर्णयन्त एव \"तच्छ्रुते\" रिति \"प्राणस्तेजसी\"ति श्रुतेरिति व्याचक्षते, तदयुक्त्तं तत्र तेजोमात्रश्रवणेन पूर्वपक्षवीजतया तन्निवारणक्षमत्वाभावात्, अतः पृथिवीमय इत्यादिश्रुतिरेव तत्रोदाहायर्ा, अतो नैकस्मिन्नत्यत्र त्रिवृत्करणपञ्चीकरणवाक्ये एवोदाहतर्व्ये, पञ्चाग्निविद्यावाक्यस्य दर्शार्धानामिति स्मृतेश्च पुनःसम्भवविषयतया विद्वदविदुषोः समानत्वाभावात् भाष्ये तदनादरः ।। 6 ।।\n।। भूताधिकरणं समाप्तम् ।।"
                            }
                        ]
                    },
                    {
                        "verse_number": 16,
                        "original_text": "Adhikaraṇa 4.2.5 आसृत्युपक्रमाधिकरणम्\nसमाना चासृत्युपक्रमादमृतत्वं चानुपोष्य ॥4.2.7॥\nतदापीतेः संसारव्यपदेशात् ॥4.2.8॥\nसूक्ष्मं प्रमाणतश्च तथोपलब्धेः ॥4.2.9॥\nनोपमर्देनातः ॥4.2.10॥\nअस्यैव चोपपत्तेरूष्मा ॥4.2.11॥\nप्रतिषेधादिति चेन्न शारीरात् स्पष्टो ह्येकेषाम् ॥4.2.12॥\nस्मर्यते च ॥4.2.13॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.5 आसृत्युपक्रमाधिकरणम्\nइयमुत्क्रान्तिः किं विद्वदविदुषोः समाना? उताविदुष एवेति चिन्तायाम्, अविदुष एवेति प्राप्तम्। कुतः? विदुषोऽत्रैवामृतत्ववचनादुत्क्रान्त्यभावात्। विदुषो ह्यत्रैवामृतत्वं श्राव्यते \"यदा सर्वे प्रमुच्यन्ते कामा येऽस्य हृदि स्थिताः। अथ मर्त्योऽमृतो भवत्यत्र ब्रह्म समश्नुते\" इति। एवं प्राप्तेऽभिधीयते- समाना चासृत्युपक्रमात् इति, विदुषोऽप्यासृत्युपक्रमादुत्क्रान्तिः समाना। आसृत्युपक्रमात्- आगत्युपक्रमात्, नाडीप्रवेशात् प्रागित्यर्थः। विदुषोऽपि हि नाडीविशेषेणोत्क्रम्य गतिः श्रुयते \"शतं चैका च हृदस्य नाड्यस्तासां मृर्द्धानमभिनिःसृतैका। तयोर्ध्वमायन्नमृतत्वमेति विष्वङ्ङन्या उत्क्रमणे भवन्ति\" इति। एवं नाडीविशेषेण गतिश्रवणाद्विदुषोऽप्युत्क्रान्तिरवर्जनीया। सा च नाडीप्रवेशात् प्राग्विशेषाश्रवणात्समाना। तत्प्रवेशदशायां च विशेषः श्रूयते \"तेन प्रद्योतेनैष आत्मा निष्क्रामति चक्षुषो वा मूर्ध्नो वा अन्येभ्यो वा शरीरदेशेभ्यः\" इति। \"शतं चैका च हृदयस्य\" इत्यनया श्रुत्यैकार्थ्यात् भूर्ध्नो निष्क्रमणं विद्वद्विषयम्, इतरदविद्वद्विषयम्, यदुक्त्तं विदुषोऽत्रैवामृतत्वं श्राव्यते इति, तत्रोच्यते- अमृतत्वं चानुपोष्य इति। चशब्दोऽवधारणे। अनुपोष्य शरीरेन्द्रियादिसंबन्धमदग्ध्वैव, यदमृतत्वम् - उत्तरपूर्वाधयोरश्लेषविनाशरूपं प्राप्यते, तदुच्यते \"यदा सर्वे प्रमुच्यन्ते\" इति चोपासनवेलायां यो ब्रह्मानुभवस्तद्विषयमित्यभिप्रायः।। 7।।\nअवश्यं च तत् अमृतत्वमदग्धदेहसम्बधस्यैवेति विमेयम्, कुतः? आऽपीतेः संसारव्यपदेशात्, अपीतिरप्ययो ब्रह्मप्राप्तिः। सा चार्चिरादिना मार्गेणदेशविशेषं गत्वेति वक्ष्यते,आतदवस्थाप्राप्तेः संसारोदेहसम्बन्धलक्षणो हि व्यपदिश्यते, \"तस्य तावदेव चिरं यावन्न विमोक्ष्येऽथ संपत्स्ये\" इति। \"अश्व इव रोमाणि विधूय पापं चन्द्र इव राहोर्मुखात् प्रमुच्य। धूत्वा शरीरमकृतं कृतात्मा ब्रह्मलोकमभिसंभवामि\" इति च।। 8।।\nइतश्च विदुषोऽपि बन्धो नात्र विदग्धः, यतः सूक्ष्मं शरीरमनुवर्तते। कुत इदमवगम्यते। प्रमाणतस्तथोपलब्धेः। उपलभ्यते हि देवयानेन पथा गच्छतो विदुषः, \"तं प्रतिव्रूयात् सत्यं व्रूयात्\" इति चन्द्रमसा संवादवचनेन शरीरसद्भावः। अतः सूक्ष्मशरीरमनुवर्तते। अतश्च बन्धो न दग्धः।। 9।।\nअतः \"यदा सर्वे प्रमुच्यन्ते कामा येऽस्य हृदि स्थिताः। अथ मर्त्योऽमृतो भवत्यत्र ब्रह्म समश्नुते\" इति वचनं न बन्धोपमर्देनामृतत्वं वदति।। 10।।\nअस्य सूक्ष्मशरीरस्य क्कचिद्विद्यमानत्वोपपत्तेर्विदुषः प्रक्रान्तमरणस्य मरणात्प्रागूष्मा स्थूलशरीरेक्काचित्क उपलभ्यते। न च स्थूलस्यैव शरीरस्यायमूष्मा अन्यत्रानुपलब्धेः, ततश्चोष्मणः क्कचिदुपलब्धिर्विदुषः सूक्ष्मशरीरस्योत्क्रन्तिनिबन्धनेति गम्यते, तस्माद्विदुषोऽप्यासृत्युपक्रमात्समानोत्क्रान्तिरिति सुष्ठूक्त्तम्। पुनरपि विदुष उत्क्रन्तिर्न सम्भवतीत्याशङ्क्य परिह्रियते।। 11।।\nयदुक्त्तं विदुषोऽप्युत्क्रान्तिः समानेति तन्नोपपद्यते, विदुष उत्क्रान्तिप्रतिषेधात्, तथा हि \"स एतास्तेजोमात्राः समभ्याददानो हृदयमेवान्वपक्रामति\" तमुत्क्रामन्तं प्राणोऽनूत्क्रामति\" इत्यविदुष उत्क्रान्तिप्रकारमभिधाय \"अन्यन्नवतरं कल्याणतरं रूपं कुरुते\" इति। देहान्तरपरिग्रहं चाभिधाय \"प्राप्यान्तं कर्मणस्तस्य यत्किञ्चेह करोत्ययं तस्माल्लोकात्पनरेत्यस्मै लोकाय कर्मण इति तु कामयमानः\" इत्यर्विद्वद्विषयं परिसमाप्य \"अथाकामयमानो योऽकामोनिष्काम आप्तकाम आत्मकामो न तस्य प्राणा उत्क्रामन्ति ब्रह्मैव सन्व्रह्माष्येति\" इति विदुष उत्क्रान्तिः प्रतिषिध्यते, तथा पूर्वत्रार्तभागप्रश्नेऽपि विदुष उत्क्रान्तिप्रतिषेधो दृश्यते \"अपपुनर्मृत्युं जयति\" इति विद्वांसं प्रस्तुत्य \"याज्ञवल्क्य इति होवाच यत्रायं पुरुषो म्रियत उदस्मात्प्राणा उत्क्रामन्त्याहो\" इति पृष्टे \"नेति होवाच याज्ञवल्क्योऽत्रैव समवलीयन्ते स उच्छकयत्याध्मातो मृतः शेतः\" इति। अतो विद्वानिहैवामृतत्वं प्राप्नोतीति चेत् तन्न, शारीरात् प्रत्यगात्मनः प्राणानामुत्क्रान्तिर्ह्यत्र प्रतिषिध्यते, न शरीरात्, \"न तस्य प्राणा उत्क्रामन्ती\"त्यत्र तच्छब्देन \"अथाकामयमानः\" इति प्रकृतः शारीर एव परामृश्यते नाश्रुतं शरीरम्। तस्येति षष्ठया प्राणानां सम्बन्धित्वेन शारीरो निर्दिष्टः न तूक्रान्त्यपादनत्वेन, उत्क्रान्त्यपादानन्तु शरीरमेवेति चेन्न अपादानापेक्षायामश्रुताच्छरीरात् सम्बन्धितया श्रुतस्यात्मन एव सन्निहितत्वेनापादानतयाऽपि ग्राह्यत्वात्। किञ्च प्राणानां जीवसम्बन्धितयैव प्रज्ञातानां तत्सम्बन्धकथने प्रयोजनाभावात् सम्बन्धमात्रवाचिन्या षष्ठ्या अपादनमेव विशेष इति निश्चीयते, यथा नटस्य शृणोतीति, न चात्र विवदितव्यं स्पष्टो ह्येकेषां माध्यन्दिनानामाम्नाये शारीरो जीव एवापादानमिति, योऽकामो निष्काम आप्तकाम आत्मकामो न तस्मात्प्राणा उत्क्रामन्तीति। शारीरात्प्राणानामुत्क्रान्तिप्रसङ्गाभावात्प्रतिषेधो नोपपद्यते इति चेन्न तस्य तावदेव चिरमिति विदुषः शरीरवियोगकाले ब्रह्मसम्पत्तिवचनेन प्राणानामपि तस्मिन् काले शारीराद् विदुषो वियोगः प्रसज्यते, ततश्च देवयानेन पथा ब्रह्मसम्पत्तिनोपपद्यत इति न तस्य प्राणश उत्क्रामन्ति देवयानेन पथा ब्रह्मप्राप्तेः प्राग् जीवाद्विदुषोऽपि प्राणा न विश्लष्यन्तीत्युच्यते। आर्तभागप्रश्नोऽपि यदा विद्वद्विषयः तदाऽयमेव परिहारः, स त्वविद्वद्विषयस्तत्र प्रश्नप्रतिवचनयोर्ब्रह्मविद्याप्रसङ्गादर्शनात्, तत्र हि ग्रहादिग्रहरूपेणेन्द्रियोन्द्रियार्थस्वभावोऽपामग्न्यन्नत्वं मि्रयमाणस्य जीवस्य प्राणापरित्यागो मृतस्य नामवाच्यकीत्यर्नुवृत्तिस्तस्य च पुण्यपापानुगुणगतिप्राप्तिरित्येतेऽथर्ाः प्रश्नपूर्वपं प्रत्युक्त्ताः, तत्र चापपनर्मृत्युं जयतीत्यपानग्न्यन्नत्वज्ञानादग्निजय एव मृत्युञ्जय उच्यते अतो नात्र विदुषः प्रसङ्गः, अविदुषस्तु प्राणाऽनुत्क्रान्तिवचनं स्थूलदेहवत्प्राणा न मुचन्ति, अपि तु भूतसुक्ष्मवज्जीवं परिष्वज्य गच्छन्तीति प्रतिपादयतीति निरवद्यम्।। 12।।\nस्मर्यते च विदुषोऽपि मूद्धन्यनाड्योत्क्रन्तिः। \"ऊर्ध्वमेकः स्थितस्तेषां यो भित्त्वा सूर्यमण्डलम्। ब्रह्मलोकमतिक्रम्य तेन याति परां गतिम्\" इति।।\n।। आसृत्युपक्रमाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.5 आसृत्युपक्रमाधिकरणम्\nइयमुत्क्रान्तिः किं विद्वदविदुषोस्समाना, उताविदुष एवेति संशयः। विदुषोऽत्रैवामृतत्वप्राप्तिश्रुतेरविदुष एवेति पूर्वः पक्षः। श्रूयते हि विदुषोऽत्रैव ब्रह्मप्राप्तिः ‘‘यदा सर्वे प्रमुच्यन्ते कामा येऽस्य हृदि स्थिताः। अथ मर्त्योऽमृतो भवत्यत्र ब्रह्म समश्नुते ॥ इति। राद्धान्तस्तु - विदुषोऽर्चिरादिकयैव ब्रह्मप्राप्तिः, अर्चिरादिगत्युपक्रमात्प्रागियमुत्क्रान्तिस्समाना। गतिश्च मूर्धन्यनाड्या। “शतं चैका हृदयस्य नाड्यस्तासां मूर्धानमभिनिस्सृतैका, तयोर्ध्वमायन्नमृतत्वमेति इति श्रुतेः। “यदा सर्वे प्रमुच्यन्ते “ इत्यनेन गतिश्रुत्यविरोधायामृतत्वसाधनभूतोपासननिष्पत्तिरुच्यते, हृदि स्थिताः कामा यदा प्रमुच्यन्ते, तदैवोपासनारम्भान्मर्त्योऽमृतो भवतीति। अत्र - कामविमोकपूर्वकोपासने स्थितोऽर्चिरादिकया गत्या ब्रह्म समश्नुते इत्यर्थः। सूत्रार्थस्तु - सृतिः - गतिः, आगत्युपक्रमादुत्क्रान्तिर्विदुषोऽपि समाना, विदुषोऽर्चिरादिगतिश्रुतेः” अथ मर्त्योऽमृतो भवति “ इत्युच्यमानममृतत्वमनुपोष्य च अदग्ध्वैव शरीरेन्द्रियादिसंबन्धम्, उपासनारम्भपरिकररूपमित्यर्थः ॥\nतत् - अमृतत्वम्, उक्तप्रकारमेव। कुतः? आपीतेस्संसाराख्यव्यपदेशात् - अपीतिः - ब्रह्मप्राप्तिः, अर्चिरादिकया गत्या देशविशेषं गत्वा यावद्ब्रह्म प्राप्यते, तावत्संसारः - शरीरसंबन्धो हि व्यपदिश्यते ॥\nगतिव्यपदेशादेव शरीरादुत्क्रान्तस्य कथं शरीरसंबन्ध इत्यत्राह - सूक्ष्मं प्रमाणतश्च तथोपलब्धेः ॥4.2.9॥ सूक्ष्मशरीरमनुवर्तते, गतिव्यपदेशात्। न केवलं गतिव्यपदेशादेव, प्रमाणान्तरतश्च तथा सूक्ष्मशरीरवत्त्वस्योपलब्धेश्च। विदुषोऽर्चिरादिकया गत्या गच्छतश्चन्द्रमसा संवादोऽयमुपदिश्यते “ तं प्रतिब्रूयात् “ सत्यं ब्रूयात् इत्यादिना ॥\nअतः उक्ताद्धेतुकलापात्,” अथ मर्त्योऽमृतो भवतीति वचनं न देहसंबन्धोपमर्देनामृतत्त्वं वदति, अपि तूक्तमेवोपासनारम्भरूपं वदतीत्यर्थः ॥\nअस्य - सूक्ष्मशरीरस्य विद्यमानत्वोपपत्तेश्च न देहसंबन्धोपमर्देन। उपलभ्यते ह्युत्क्रममाणस्य विदुषः क्वचिदूष्मा सूक्ष्मदेहगुणः, नचायं स्थूलदेहगुणः, अन्यत्रानुपलब्धेः। अतो विद्वान् सूक्ष्मशरीरेणोत्क्रामति ॥\n“स एतास्तेजोमात्राः “इत्यारभ्य इति तु कामयमानाः इत्यन्तेनाविदुषः उत्क्रान्तिप्रकारं लोकान्तरगमनं पुनरावृत्तिं चाभिधाय, “अथाकामयमानः” इत्यादिना “ न तस्य प्राणा उत्क्रामन्ति ब्रह्मैव सन् ब्रह्माप्येति” इति विदुष उत्क्रान्तिप्रतिषेधादुक्तप्रकारो नोपपद्यत इति चेत्: तन्न, शारीरात्प्राणानामविश्लेषोऽनेनोच्यते। तस्य अकामयमानस्य विदुषश्शारीरस्य, प्राणास्स्वस्मान्नोत्क्रामन्ति। देवयानेन गमनाय सहैव तिष्ठन्ति। अयमर्थः - स्पष्टो ह्येकेषां - माध्यन्दिनशाखिनां पाठे “ योऽकामो निष्काम आप्तकाम आत्मकामो न तस्मात्प्राणा उत्क्रामन्ति इति ॥\nस्मर्यते च विदुषोऽपि मूर्धन्यनाड्योत्क्रान्तिः “ ऊर्ध्वमेकः स्थितस्तेषां यो भित्त्वा सूर्यमण्डलम्। ब्रह्मलोकमतिक्रम्य तेन याति परां गतिम्। इति ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.5 आसृत्युपक्रमाधिकरणम्\nअर्चिरादिगत्युपक्रमात्प्रागुत्क्रान्तिर्विद्वदविदुषोः समाना, विदुषोऽर्चिरादिगत्या ब्रह्मप्राप्तिश्रुतेः। \"यदा सर्वे प्रमुच्यन्ते कामा येऽस्य हृदि स्थिताः । अथ मर्त्योऽमृतो भवत्यत्र ब्रह्म समश्नुते\" इत्यत्रैवामृतत्वब्रह्मप्राप्तिवचनं शरीरेन्द्रियादिसंबन्धमदग्वैवोपासनारम्भाभिप्रायमित्यभ्युपगन्तव्यमित्यर्थः ।।\nअर्चिरादिगमनेन ब्रह्मप्रप्तेः प्राक् शरीरसंबन्धव्यपदेशात् तदमृतत्वादिवचनमुक्तप्रकारमेव ।।\nशरीरादुत्क्रान्तस्यापि सूक्ष्मशरीरमनुवर्तते, अन्यथा गत्यनुपपत्तेः। न केवलं गत्यनुपपत्तिमात्रं सूक्ष्मशरीरवत्तवे प्रमाणम् , चन्द्रमसा संवादादिप्रमाणान्तरतश्च सूक्ष्मशरीरक्त्वोपलब्धेः \"तं प्रति ब्रूयात्\" \"सत्यं ब्रूयात्\" इति ।।\nअत उक्ताद्धेतोः \"अथ मर्त्योऽमृतो भवति\" इत्याद्यमृतत्वचनं न देहसंबन्धोपमर्देन ।।\nअस्य सूक्ष्मशरीरस्य विद्यमानत्वोपपत्तेश्च न तदुपमर्दन । उपलभ्यते ह्युत्क्रामतो विदुषः क्वचित्  सूक्ष्मदेहगुण ऊष्मा । अन्यत्रानुपलम्भान्न स स्थूलगुणः ।।\n\"अथाकामयमानो न तस्य प्राणा उत्क्रामन्ति\" इति विदुष उत्क्रान्तिप्रतिषेधादत्रैव साक्षाद् ब्रह्मप्राप्तिरिति चेत्; नैतत् । विदुष उत्क्रममाणस्यार्चिरादिकया गमनाय प्राणा न विश्लिष्यन्त इति ह्युच्यते \"न तस्य प्राणा उत्क्रामन्ति\" इति । अयमर्थो माध्यंदिनानां पाठे स्पष्टोऽभिधीयते \"योऽकामो निष्काम आप्तकाम आत्मकामो न तस्य प्राणा उत्क्रामन्ति\" इति ।अयमर्थो माध्यंदिनानां पाठे स्पष्टोऽभिधीयते \"योऽकामो निष्काम आप्तकाम आत्मकामो न तस्मात्प्राणा उत्क्रामन्ति\" इति ।।\nविदुषोऽपि मूर्धन्यनाड्या गमनं स्मर्यते च --- \"ऊर्ध्वमेकः स्थितस्तेषां यो भित्वा सूर्यमण्डलम् । ब्रह्मलोकमतिक्रम्य तेन याति परां गतिम् \"।। इति ।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.2.5 आसृत्युपक्रमाधिकरणम्\n।। समाना चासृत्युपक्रमादमृतत्वं चानुपाष्य ।। 7 ।। सङ्गतिः स्फुटा, किमियमुत्क्रान्तिर्विद्वदविदुषोः समाना? उताविदुष एवेति, \"तयोर्ध्वमायन्नमृतत्वमेति\" इति श्रुतिः किं विदुष उत्क्रान्तमवगमयति? नेति, किमेषा श्रुतिरिहामृतत्वश्रुत्युत्क्रान्तिनिषेधश्रुतिभ्यां व्याहन्यते, नेति, इहामृतत्वं किमधाश्लेषविनाशरूपम्? उत सर्वबन्धमोक्षरूपं? निषिध्यमाना चोत्क्रान्तिः किं शरीरापादाना? उत शारीरापादानेति च, यदेहामृतत्वं सर्वबन्धनिर्मोक्षरूपम्, उत्क्रान्तिश्च शरीरपादाना, तदा तद्विषयश्रुतिभ्यां तयोर्ध्वमायन्निति श्रुतेर्व्याधातादविदुष एवोत्क्रन्तिः, यदेहामृतत्वमधाश्लेषविनाशारूपं, निषिद्धोत्क्रन्तिश्च शारीरापादाना, तदा तद्विषयश्रुतिभ्यामूर्ध्वगायन्निति श्रुतेरविरोधात् विदुषोऽप्युत्क्रार्न्ति सावगमयति इत्युत्क्रान्तिर्विद्वदविदुषोः समाना स्यात् । पूर्वपक्षहेतुमाह- विदुष इति । राद्धान्ते विष्वगिति, अन्या नाड्यः विष्वग्वितताः ताश्चामुमुक्षूणामुत्क्रमणार्था इत्यर्थः, तेन प्रद्योतेन- प्रकाशेन \"तस्य हैतस्य दृदयस्याग्रं प्रद्योतते तेनैष आत्मा विष्क्रामति\" इति पूर्वं श्रुतेः, मूर्ध्नो निष्क्रमत एव ऊर्ध्वया नाड्या प्रकाशितद्वारय निष्क्रमणमित्यर्थः- वस्तुसामर्थ्यात् । अनुशेष्य- \"उष दहि\" इति धातुः ।।7।।\n।। तदापीतेः संसारव्यपदेशात् ।। 8 ।। उत्क्रान्तस्यापि गच्छतः सूक्ष्मशरीरसंबन्धात् आ अपीतेः संसार इत्यभिप्रायः । ब्रह्मणः सर्वगतत्वादत्रैव हि ब्रह्म प्राप्तमिति शङ्काया व्यावृत्त्यर्थमाह साचार्चिरादिनेति ।। 8 ।।\n।। सूक्ष्मं प्रमाणतश्च तथोपलब्धः ।। 9 ।। पूर्वसूत्राभिप्रेतसूक्ष्मशरीरसंबन्धे प्रमाणमिहोच्यते ।। 9 ।।\n।। नोपमर्देनातः ।। 10 ।। जीवन्मुक्त्तिनिराचिकीर्षातिशयादिदं सूत्रमुक्त्तम् । उपासनविधानात्, तस्याऽऽप्रयाणादनुवृत्तिश्रुतेः, उत्क्रान्तिश्रुतेः, अर्चिरादिमार्गश्रुतेः, देशविशेषप्राप्त्या सर्वबन्धविमोक्षश्रुतीनां बाधप्रसङ्गात्, प्रत्यक्षविरोधाश्च जीवन्मुक्त्तिरनुपपन्नेति भावः । तदुक्त्तं भगवताऽ्रपस्तम्बेन, \"वेदानिमं लोकममुञ्च परित्यज्याऽऽत्मानमन्विच्छेत् । बुद्धे श्रेमप्रापणं तच्छास्त्रैर्विप्रतिषिद्धम् । बुद्धे चेत् क्षेमप्रापणम् । इहैव न दुःखमुपलभेत\" इति । शास्त्रैरिति बहुवचनेनानेकशास्त्रविरोधो विवक्षितः । विप्रतिषिद्धं- विशेषप्रतिषिद्धम् । प्रकरणसमवन्न समबलेन प्रतिरोधः कालात्ययापदिष्यवदधिकबलेन विरोधः, अनेकशास्त्रविरोधादिति भावः ।। 10 ।।\n।। अस्यैव चोपपत्तेरूष्मा ।। 11 ।। स्थूलशरीरस्योष्मा सार्वत्रिकः \"सन्तापयति स्वं देहमापादलमस्तकम्\" इति श्रुतेः, अत उत्क्रान्तौ क्काचित्क ऊष्मा सूक्ष्मशरीरस्य क्काचित्कत्वेन, तत्रैव सर्वदहव्याप्ताग्निशिस्वायाः क्रमेणोपसंह्रयमाणत्वादित्यर्थः । पुनरपीति- पूर्वमिहामृतत्वश्रुतिनिबन्धन उत्क्रान्त्यसम्भवः परिहृतः । अथोत्क्रान्तिनिषेधश्रुतिनिब्धनत्वदसम्भवः परिह्रियत\nइत्यर्थः ।। 11 ।।\n।। प्रतिषेधादिति चेन्न शारीरात् स्पष्टो ह्येकेषाम् ।। 12 ।। यदुक्त्तमित्यादि - \"तेजोमात्राः भूतसूक्ष्मान्, हृदयमेवान्वपक्रामति\" हृदयान्निष्कामतीत्यर्थः, तेन प्रद्योतेनेत्यादिवाक्यस्य कथमविद्वदुत्क्रान्तिपरत्वमिति चेत् उच्यते चतुर्मुखलोकगन्तुरुपासकस्यार्चिरादिकाङ्गर्ति पूर्वपक्षी मन्यते, न तु मुक्त्तस्य तस्मादविदुष इत्युक्त्तं पूर्वपक्षे, सिद्धान्ते तु विद्वद्विषयमेवेदं वाक्यम्, \"अकानयमानो योऽकामो निष्कामः\" इत्यत्रार्थपुत्रववविषयैषणाक्षयराहित्यं विवक्षितम् । उदस्मात् प्राणाः क्रामन्ति- उत्क्राम\nउत्क्रामन्तीत्यन्वयः, समवलीयन्ते अत्रैव शरीरे लीयन्त इत्यर्थः । स ऊच्छ्रयत्याध्मातः वायुना पूरित उच्छूनो भवतीत्यर्थः । तन्नेत्यादि । प्रकतपरामर्शिनस्तच्छब्दस्य शारीरपरत्वात् तस्मात्प्राणानुत्क्रान्तिरुच्यत इत्यर्थः । चोदयति- तस्येति । षष्ठयन्ततच्छब्दनिर्दिष्टः शारीरोऽस्तु, तत्सम्बन्धिनां प्राणानामुत्क्रान्त्यपादानं शरीरमेवेत्यर्थः, षष्ठ्या उपकरणोपकरणित्वलक्षणसम्बन्धपरत्वमभ्युपगम्य परिहरति । नेति । अश्रुतस्य धर्मिणस्तस्यापादानत्वस्य चोभयोः कल्प्यत्वादापे सिद्धरूपस्यैव धर्मिण अपादानातमात्रकल्पनं युक्त्तमित्यर्थः । षष्ठ्या एवापादानत्वपरतामाह- किञ्चेति । प्राणानां जीवसम्बन्धकवननैरथ्यात् षष्ठया अपादानवाचकत्वाञ्च शारीर एवापादानमित्यर्थः, नायमर्थ कथंचिदर्थानुगुण्यावगम्यः अपि तु कण्ठोक्त्तश्चेत्याह- न चात्रेति । स्पष्टोह्येकेषामिति व्याख्येयं पदद्वयं व्याचष्टे- माध्यन्दिनानामिति । यथा योविज्ञाने तिष्ठन्नित्यत्र विज्ञानशब्दः समानप्रकरणस्थेन य आत्मनि तिष्ठन्नित्यात्मशब्देनात्मपरा निश्चीयते तथा तस्येति षष्ठयन्तपदं तस्मादिति पञ्चम्यन्तपदेन पञ्चम्यर्थं निश्चीयते इत्यर्थः । चोदयति- शारीरादिति । प्रसक्त्तस्य हि प्रतिषेधः अत्र तदभावान्न निषेधोपपत्तिरित्यर्थः । परिहरति- नेति । शरीरवियोगकाले प्रारब्धकर्महेतुकचरमशरीरवियोगकाल इत्यर्थः । तदानीं शारीरात् प्राणानां वियोगस्यानिष्टत्वे सति हि तन्निषेधः कार्य इत्यत्राह - ततश्च देवयानेनेति । न तस्य प्राणा इत्यस्यार्थमाह - न तस्येति । आर्तभागेत्यादि । ग्रहातिग्रहरूपेणग्रहः पात्रविशेषः, तत्स्थद्रव्यमतिग्रहः, दद्रूपेण आकर्षकरज्जुतत्समाकृष्यरूपेण वा अपामग्न्यन्नत्वम् अग्रेरषां भक्षकत्वानुसम्धानं विहितं फलविशेषाय उदस्मात्प्राणाः क्रामन्तीत्यादिना जीवस्य प्राणापरित्यागकथनम्, \"अपपुनर्मृत्युं जयति\" मृत्युशब्दवाच्यमग्निमपजयति, उदस्मादित्यादि अविद्वद्विषयं चेत्कथं प्राणानुक्रान्तिवचनमित्यत्राह अविदुषस्त्विदि ।। 12 ।।\n।। स्मर्यते च ।। 13 ।। ऊर्ध्वमेक इत्यादिवचनं याज्ञवल्क्यस्मृतौ, तेषां नाडीविशेषाणाम् । परे तु \"समाना च\" इत्यादिसूत्रमेकं पृथगधिकरणं वर्णयन्ति, निर्गुणब्रह्मविद इव सगुणोपासकस्याप्यमृतत्वप्राप्तिश्रवणेन पुनर्भवाभावात् पुनर्भवहेतुभूतभूताश्रयविशिष्टोत्क्रान्तिः सगुणनिष्ठस्यापि न सम्भवति विद्याप्रकरणेषूत्क्रान्तिकथनं स्वापादिवत्सर्वप्राणिसाधारणोत्क्रान्त्यनुवादस्तेजस्सम्पत्तिस्थानभूतपरदेवतातादात्म्यप्रतिपादनार्थमिति पूर्वपक्षं कृत्वा अविदुषः सगुणविदुषश्च समानोत्क्रान्तिर्नाडीप्रवेशात् पूर्वमिति सिद्धान्तयन्ति, निर्गुणविद्याया अप्रामाणिकत्वादेवं तदयुक्त्तं, \"तदापीतेः\" इत्यादिकमधिकरणान्तरमाहुः, \"तेजः परस्यां देवतायाम्\" इति साध्यक्षस्य सप्राणस्य सकरणग्रामस्य तेजस\nआत्यन्तिकप्रलय उच्यते, ब्रह्मणः सर्वप्रकृतित्वात् तत्र लयोपपत्तेरिति पूर्वपक्षं कृत्वा ज्योतिष्टोमादिविधानविद्याशास्त्रवैयर्थ्यादिभिः सुषुप्तिप्रलयवन्नात्यन्तिक इति सिद्धान्तयन्ति, तदप्ययुक्त्तं\nकृतकरत्वात्, \"स एव तु कर्मानुस्मृतिशब्दविधिभ्यः\" इत्यत्र सुषुप्तौ सुनिरूपितो ह्ययमर्थः । न च शङ्कान्तमस्ति, अत ऐकाधिकरण्यमेव युक्त्तम्, इत्यञ्च तेषां सूत्रयोजना, तश्च तेजो भूतान्तरसंसृष्टं सूक्ष्मं, नाडीनिष्क्रमणश्रुतिरूपप्रमाणात्त्सौक्ष्म्यमुपलभ्यते, अत एव पार्श्वस्थैरनुपलम्भो भूर्तान्तराप्रतिधातश्चेति, अत एव सूक्ष्मत्वात् स्थूलदहोपमर्देन नोपमृद्यत इति, इदमधिकरणमविदुष आत्यन्तिकलयाभावासमर्थनार्थं चेत् सूक्ष्मभित्यादि सूत्रत्रयमनपेक्षितं, सूक्ष्मपेहसमर्थनस्यानुपयोगात्, भूतसूक्ष्मसंसर्गस्य पञ्चाग्निविद्यायां निरूपितत्वाच्च । नन्वविदुष आत्यन्तिकलयाभावे\" तस्य सूक्ष्मदेहवतो निःसरत उपलम्भादिप्रसङ्गः परिहर्त्तव्य इति चेत् न, वेतालादिस्थूलशरीरस्याप्यदृश्यत्वे स्थिते कथं दृश्यत्वशङ्का भवेत्, यद्यपि कस्यचित्सा स्यात्, अतिमन्दतया न परिहर्तव्या, यद्यपि परिहर्तव्या, तदन्तरप्रतिपत्तावित्यत्रैव परिहर्तव्या, कृतकरत्वस्योक्त्तत्वादेव सर्वमिदमसङ्गतं \"प्रतिषेधादिति चेन्न शारीरा\"दिति पूर्वपक्षसूत्रं कृत्वा \"स्पष्टो ह्येकेषा\"मिति सिद्धान्तसूत्रं योजयन्ति, तत्ता बदक्षराननुगुणं, हिशब्देन पूर्वोक्त्तोपपादकत्वप्रतीतेः, \"स्पष्टो ह्येकेषा\"मिति अतिभागप्रश्नप्रतिवचनवाक्यमुदाहरन्ति, अत्र प्राणानुक्रान्तेरमृतत्वाभावशङ्कां शमयितुं \"अत्रैव समवलीयन्ते\" इति प्राणविलय उक्त्तः । अस्मादिति न शारीरोऽवधिरुच्यते, स उच्छ्रयतीत्युच्छ्रयनादिधर्गोक्त्तस्तदैकार्थ्यात् \"न तस्मात्प्राणा उत्क्रामन्ती\"त्यत्रापि शरीरादुत्क्रान्तिर्निषिध्यते तस्मादित्यस् प्रकृतपरानर्शित्वेऽप्यभेदोपचारादुच्छ्रयनादिमतो देहस्यैव निर्देशः, आर्तभागप्रश्नैकार्थ्यात्, अप्राप्तस्य निषेधायोगाच्च । न च शारीरादुत्क्रान्तेः प्राप्तिरस्ति, अतः सा न निषेध्या, वाक्यसामञ्जस्यं च न स्यात् कामयमानस्योत्क्रान्तिमुकत्वा \"अथाकामयमान\" इत्यकामयमानं पृथङ्निर्दिश्य तस्याप्युत्क्रमणोपदेशे हि पृथग्व्यपदेशोपक्रमो भ्रान्तजल्पवत्स्यात्, \"न तस्य प्राणाः\" इति षष्ठयवगसंबन्धमात्रस्य करणत्वकरणित्वादिलक्षणविशेषपर्यवसानसिर्द्धर्न तस्मात्प्राणा इति वाक्यन्तरावगतविशेषपर्यवसानाकांक्षा च नास्ति, तत्र च तच्छब्दः शारीरपर इत्युक्त्तं, स्मर्यते चेति सूत्रेण \"सर्वभूतात्मभूतस्य सम्यग् भूतानि पश्यतः । देवापि मार्गे मुह्यन्ति ह्यपदस्य पदैषिण\" इति निषेधस्मृतिरभिप्रेतेत्याहुः, शुकस्यादित्यमण्डलप्राप्तिर्विशिष्टदेशे देहत्यामाय न तु मुक्त्तेर्मार्गगमनापेक्षयेति चाहुः, अत्र व्रूमः- निर्गुणविद्याया अभावात् निर्गुणप्राप्त्यभावाच्च सगुणनिष्ठ एव परविद्यानिष्ठः, सद्विद्यादिष्वप्यानन्दाद्यनुगममत् \"अथ परा यया तदक्षरमधिगम्यते\" इत्युपक्रम्य \"यः सर्वज्ञः सर्ववित्\" इत्यामननात् परं ज्योतिरुपसंपन्नस्य लक्षणाद्यमननात्, \"सत्यं ज्ञान\"मित्यत्र सर्वकामविशिष्टब्रह्मानुभवदर्शनाच्च परविद्यानिष्ठस्यैव सर्वे वेदान्ता मतिमामनन्ति \"अस्माच्छरीरात्समुत्थाय परं ज्योतिरुपसंपद्य, तयोर्ध्वमायन्नमृतत्वमेति, तेन प्रद्योतेनैष आत्मानिष्कामति चक्षुषो वा मूर्ध्नो वा,\n\"यत्रासौ केशान्तो विवर्त्तते । व्यपोद्यशीर्षकपाले\" इति ,\"स एतमेव सीमानं विदायैतया द्वारा प्रापद्यतसैषा विदृतिर्नाम\" इत्युपक्रम्य \"स य एवं विद्वानस्माच्छरीरभेदादूर्ध्वमुत्कम्यामुष्मिन् स्वर्गे लाके सर्वान्कामानाष्त्वाऽमृतः समभवत् अपुनर्भवाय कोशं भिनत्ति कोश भित्त्वा शीर्षकपालं भिनत्ति शीर्षकपालं भित्त्वा पृथिवी भिनत्ति\" इत्यारभ्य \"आकाशं भित्त्वाऽव्यक्त्तं भिनत्ति, अक्षरं भिनत्ति मृत्युं भिनत्ति मृत्युर्वै परे देव एकीभवति\" इति । यदुक्त्तमार्तभागप्रश्नैकार्थ्योच्छ्वयनाम्नानवाक्यासामञ्जस्याप्राप्तनिषेधायोगविशेषपर्यवसाननैराकाङ्क्ष्यैनर्ोत्क्रान्तिर्वि\nदुष इति, तदयुक्त्तं, तथो हि आर्तभागप्रश्नस्य विद्वद्विषयत्वाभावात् तदैकार्थ्यमनपेक्षितं, तत्र स सर्वप्राणिसाधारणः, तत्र चास्मात्प्राणाः कामन्त्युत नेति प्रश्नो न शरीरादुत्क्रान्तिविषयः किं तु शारीरात्, शरीरे प्राणस्थित्यभावेन तत उत्क्रान्तेरसंदिग्धत्वात्, अतः प्रतिवचनमपि शारीरादनुत्क्रान्तिविषयम् अत्रैव जीवे समवलीयन्ते- संसृज्यन्त, \"स उच्छ्वयती\"त्यभेदोपचारादहमभिमानविषयदेहनिर्देशः । यथा परपक्षे \"योऽकामो निष्काम आप्तकाम आत्कामः न तस्मात् प्राणा उत्क्रमन्ति\" इति तच्छब्दनिर्देशः, अतोविद्वत्प्रकरणस्य न तदैकार्थ्यापेक्षा, आर्तभागप्रश्नस्य विद्व-द्विषयत्वेऽपि शारीरविषयत्वं दर्शितं, वाक्यासामञ्जस्यं तु नास्ति, कामयमानाकामयमानयोः समानायामप्युत्क्रान्तौ ब्रह्मप्राप्त्यभावतत्सद्भावरूपवैषम्यकृतत्वाद्वाक्यभेदस्य, सकामनिष्कामविषयतया प्रकरणभेदः, नोत्क्रान्त्यनुत्क्रान्तिविषयतया, काममय एवं पुरुषः\" इत्युपक्रम्य \"इति तु कामयमान\" इत्युपसंहृत्य \"अथाकामयमान\" इति प्रस्तावात्, तयोश्च वैषम्यं ब्रह्मप्राप्तितदभावाभ्यां, नोत्क्रान्तितदभावाभ्यामिति वाक्यसामञ्जस्यसिद्धिः, अप्राप्तिनिषेध्रोपि नास्ति अथप्राप्तविषयत्वान्निषेधस्य, सर्वशाखाप्रत्ययन्यायेन सर्वासु विद्यासु देहपातसमये सुकृतदुष्कृतप्रहाणमुक्त्तं भवति, अतो भोक्त्तव्याभावेन लोकान्तरगमनाभावाद्विदुषो लोकान्तरगत्यौपयिकप्राणादिविश्लेषः शारीरस्यार्थवशात् प्राप्तः अतः शारीरादुत्क्रान्तिरर्थप्राप्ता प्रतिषेध्या स्यादर्चिरादिगत्युपपत्त्यर्थ; षष्ठयवगतस्य सम्बन्धस्योपकरणोपकरणित्वादिलक्षणसम्बन्धविशेषपर्यवसाने सम्भवत्यपि उत्क्रमणस्यापादानापेक्षायां सन्निहितस्यैवापादानत्वकल्पनोपपत्तेर्विशेषसाकाङ्क्षस्य सम्बन्धमात्रस्याकाङ्क्षितापादानत्वविशेषपर्यवसानं न्याय्यं, न त्वनाङ्क्षिते करणत्वकरणित्वादिरूपे, अपादानस्याकाङ्क्षितत्वादेव छागपशुन्यायाद्वाक्यान्तरावगतापादानविशेषपर्यवसायित्वं च न्याय्यम्, यत उत्क्रान्तिनिषेधः श्रुतौ नास्ति, अत एव \"स्मर्यते च, इत्यत्राप्युत्क्रान्तिविषयस्मृतिवचनमेवोदाहतर्व्यम्, \"देवापि मार्गे मुहन्ति\" इति वचनं त्वतद्विषयत्वांदनुदाहार्यम्, तच्च न गतिनिषेधपरं किन्तु गतेर्दुरवगमत्वपरं, तथा च परपक्षानौपयिकत्वाच्च नोदाहार्थं, तस्य च गतिनिषेधकरत्वाभावो मोक्षधर्म एव गतिविधानादवम्यते \"ते तीर्त्वा दुस्तरं जन्म विशन्ति विमलं नभः । ततस्तान् सुकृतीन्सर्वान्सूर्यो वहति रश्मिभिः ।। पद्मतन्तुवदाविश्य प्रवहन् विषयान् नृप । तत्र तान् प्रवहन् वायुः प्रतिगृह्नाति भारत । वीतरागान् यतीन् सिद्धान् धिया युक्त्ताँस्तपोधनात् । सूक्ष्मः शीतः सुगन्धिश्च सुखस्पर्शश्च भारत । सप्तानां मरुतां श्रेष्ठो लाकान् गच्छति यः शुभान् । स तान् वहति कौन्तेय ! तमसः परमां गतिम् । तमो वहति लोकेश रजसः परमाङ्गतिम् । रजो वहति राजेन्द्र! सत्त्वस्य परमात्मानमात्मना । परमात्मानमासाद्य तद्भूता यतमानसाः । अमृतत्वाय कल्पन्ते न निवर्तन्ति चाविभो । परमा सा गतिः पार्थ निर्द्वन्द्वानां महात्मनाम् । आत्मा केवलतां प्राप्तो यत्र गत्वा न शोचति । ईदृशं परमं स्थानं निरयास्ते च तादृशा\" इति । यत्तु शुकोत्पतनं विशिष्टदेशे देहत्यागाय न तु मुक्त्तौ मार्गापेक्षयेति, तदप्युक्त्तं \"दृष्टो मार्गः प्रवृत्तोऽस्मि\" इति गतिचिन्तायां मार्गस्य दृष्टत्वामिधानात् \"भूतैः समतिवाह्यते\" इत्यातिवाहिकैरतिवाहनस्योक्त्तत्वाच्च, स्थूलदेहेन आसूर्यमण्डलात् गमनं योगप्रभावज्ञापनार्थमित्युक्त्तं \"दर्शयित्वा प्रभावं स्व\"मिति, \"सर्वभूतगतोऽभव\"दिति च ज्ञानेन सर्वभूतव्याप्तिरुक्त्ता सर्वं ह पश्यः पश्यति सर्वमाप्नोति सर्वशः\" इत्यादि श्रुतेः अन्ये तु अप्राप्तायाः शारीरादुत्क्रान्तेः कथं प्रतिषेध, इत्येतदेवं परिहरन्ति, नात्र शारीरादुत्क्रान्तिः प्रतिषिध्यते किं तु \"अत्र ब्रह्म ुसमश्नुते\" इति वक्त्तुमनुवादः, सञ्जातविद्यः पुरुषः प्रारब्धवशादनुत्क्रान्तप्रास्मो जीवदशायामेव ब्रह्मानुभवतीत्यर्थ इति तदविरुद्धम्, तथापि तदनादरे कारणमस्ति शारीरादनुत्क्रान्त्यनुवादेनात्र ब्रह्मापरोक्ष्याभिधानेऽपि गतिप्रतिषेधशङ्कापरिहारः सिध्द्येत्, तथाऽपि \"न शारीरात्स्पष्टो ह्येकेषा\"मिति वदतः सूत्रकारस्य शारीरादुत्क्रान्तिर्भोक्त्तव्याभावप्राप्ता प्रतिषिध्यते इत्येवाभिप्राय इति ।। 13 ।।\n।। आसृत्युपक्रमाधिकरणं समाप्तम् ।।"
                            }
                        ]
                    },
                    {
                        "verse_number": 17,
                        "original_text": "Adhikaraṇa 4.2.6 परसंपत्त्यधिकरणम्\nतानि परे तथा ह्याह ॥4.2.14॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.6 परसंपत्त्यधिकरणम्\nसकरणग्रामः सप्राणः करणाध्यक्षः प्रत्यगात्मोत्क्रान्तिवेलायां तेजःप्रभृतिभूतसूक्ष्मेषु सम्पद्यत इत्युक्त्तम्; सैषा सम्पत्तिर्विदुषो न विद्यत इत्याशङ्कय परिहृतम्, तानि पुनर्जीवपरिष्वक्त्तानि भूतसूक्ष्माणि किं यथाकर्म यथाविद्यं च स्वकायर्ाय गच्छन्ति? उत परमात्मनि सम्पद्यन्त इति विशये मध्ये परमात्मसम्पत्तौ सुखदुःखोपभोगरूपकार्यादर्शनात्, तदुपभोगानुगुण्येन यथाकर्म यथाविद्यं च गच्छन्ति। इति प्राप्त उच्यत तानि परे इति। तानि परस्मिन्नात्मनि सम्पद्यते; कुतः? तथा ह्याह श्रुतिः तेजः परस्यां देवतायाम्\" इति। यथाह श्रुतिस्तदनुगुणं कार्यं कल्प्यमित्यर्थः। सुषुप्तिप्रलययोर्यथा परमात्मसम्पत्त्या सुखदुःखोपभोगायासविश्रमः; तद्वदिहापि।। 14।।\n।। परसम्पत्त्यधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.6 परसंपत्त्यधिकरणम्\n“प्राणस्तेजसीति तेजश्शब्दनिर्दिष्टानि भूतानि जीवपरिष्वक्तानि किं परस्यां देवतायां संपद्यन्ते, उत यथाकर्म यथाविद्यं च गच्छन्तीति संशयः। तदानीं सुखदुःखोपभोगाद्यभावेन परसंपत्तौ प्रयोजनाभावात् यथाकर्म यथाविद्यमिति पूर्वः पक्षः। सर्वस्य परदेवताकार्यत्वेन तदात्मकत्वात् गन्तव्यस्थानमिदं “परस्यां देवतायाम्” इत्युच्यते। राद्धान्तस्तु - तानि परे - परस्मिन्ब्रह्मणि संपद्यन्ते। “ तेजः परस्यां देवतायामिति ह्याह श्रुतिः। यथाश्रुति विश्रमस्थानत्वेन कार्यं परिकल्प्यमित्यर्थः। सूत्रं च व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.6 परसंपत्त्यधिकरणम्\n\"तेजः परस्यां देवतायाम्\" इति श्रुतेः परदेवतासंपत्तिरुत्क्रममाणस्य विश्रमस्थानमिति तानि भूतानि जीवसंयुक्तानि परदेवतायां ,संपद्यन्ते ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.2.6 परसंपत्त्यधिकरणम्\n।। तानि परे तथा ह्याह ।। 14 ।। अवान्तरसङ्गतिमाह- सकरणेति । सैषेति- पूर्वं \"समाना चासृत्युपक्रमा\" दिति नाडीप्रवेशात् पूर्वं मुमुक्षुसंसंरिणोर्गतेः समानत्वमुक्त्तं, तत्र वक्ष्यमाणाधिकरणद्वयप्रतिपाद्यायां परमात्मसम्पत्तौ मुक्त्तस्यास्तित्वनास्तित्वविगानं नास्ति,यतः पूर्वाधिकरणप्रतिपादितार्थं एव विप्रतिपत्तिः, अतः \"तदोकोग्रज्वलन\" मित्येतस्मात्पूर्वाधिकरणप्रतिपाद्येऽर्थे विद्वदविदुषोः समानेऽपि \"तानि परे\" इत्यधिकरणात् पूर्वत्रैव विद्वदविदुषोः समानत्वविप्रतिरिति हृदि कृत्वा सूत्रकारैः समानत्वमुक्त्तमित्यभिप्रायेणात्र सैषा संपत्तिर्विदुषो न विद्यत इत्याशङ्कय परिहृतमित्युक्त्तं भाष्ये, किं तेजश्शब्दनिर्दिष्टानि भूतानि जीवपरिष्वक्त्तानि यथाकर्म यथाविद्यं गच्छन्ति? उत परमात्मनि सम्पद्यन्त, किमत्र परदेवताशब्दो गन्तव्यस्थानावस्थपरमात्मपरः? उतातदवस्थपरमात्मपर? इति, किमत्र सम्पत्तौ प्रयोजनं सम्भवति? नेति, असम्भवे परमात्मशब्दस्य गन्तव्यप्रदेशविशेषावस्थपरमात्मपरत्वेन यथाकर्मविद्यं गच्छेयुः, सम्भवेतु अतदवस्थपरमात्मपरत्वेन तस्मिन्सम्पद्योरन् । पूर्वपक्षमाह । मध्य इति । \"तेजः परस्या\"मिति श्रुतिः परस्यात्मनः सर्वदा सर्वाधारत्वमात्रपरेति पूर्वपक्षिणोभिप्रायः ।"
                            }
                        ]
                    },
                    {
                        "verse_number": 18,
                        "original_text": "Adhikaraṇa 4.2.7 अविभागधिकरणम्\nअविभागो वचनात् ॥4.2.15॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.7 अविभागधिकरणम्\nसेयं परमात्मनि सम्पत्तिः किं प्राकृतलयवत् कारणापत्तिरूपा? उत \"वाङ्मनसि\" इत्यादिवदविभागरूपेति चिन्तायां परमात्मनः सर्वेषां योनिभूतत्वात्कारणापत्तिरूपा इति प्राप्त उच्यते- अविभागः इति। अपृथग्भावः- पृथग्व्यवहारानर्हसंसर्ग इत्यर्थः। कुतः? वचनात् \"तेजः परस्यां देवताया\"मित्यत्रापि \"वाङ्मनसि सम्पद्यते\" इत्यतः सम्पद्यत इति वचनस्यानुषङ्गात्, तस्य च संसर्गविशेषवाचित्वात्; अनुषक्त्तस्याभिधानवैरूप्ये प्रमाणाभावादुत्क्रान्तिवेलायां कारणापत्तिप्रयोजनाभावात्। पुनस्तत्राव्यक्त्तादिसृष्टयवचनाच्च।। 15।।\n।। अविभागाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.7 अविभागधिकरणम्\nसेयं परमात्मनि संपत्तिः किं प्राकृतप्रलयवत्कारणापत्तिरूपा, उत मनःप्रभृतिसंपत्तिवदविश्लेषमात्रमिति संशयः। परमात्मनः कारणत्वात्, तत्संपत्तिवचनाच्च कारणापत्तिरेवेति पूर्वःपक्षः। राद्धान्तस्तु - “वाङ्मनसि संपद्यते “ इति श्रुतस्यैव संपत्तिवचनस्य सर्वत्रानुषङ्गादत्रानुषक्तस्य चाभिधानवैरूप्यासंभवादत्राप्यविभागः - अविश्लेष एवोच्यते। सूत्रमपि व्याख्यातम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.7 अविभागधिकरणम्\nपरदेवतासंपत्तिवचनमविभागमात्रपरम्, \"वाङ् मनसि संपद्यते\" इति संपत्तिपदस्यैवात्रानुषक्तस्यार्थान्तरपपत्वे प्रमाणाभावात् । मनः प्रभृतिषु हि प्रलयासंभवादिविभागमात्रम्।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.2.7 अविभागधिकरणम्\n।। अविभागो वचनात् ।। 15 ।। सङ्गतिपूर्वपक्षावुच्येते- सेयमित्यादिना । किमियं सम्पत्तिर्लयरूपा? उत विभागरूपा, किं तेजःपरस्यामिति वचनस्य कारणापत्तिपरत्वन्याय्यम्? उताविभागमात्रपरत्वमिति, प्रथमे लयरूपत्वं, द्वितीये त्वविभागरूपत्वम् । अविभाग इतीति अनुषक्त्तमपि पदमत्र कारणापत्तिवाचीत्यत्राह- अनुषक्त्तस्येति । उत्क्रान्तिवेलायां कारणापत्तिप्रयोजनाभावादिति- भारवाहकस्य देहिनः सभारस्यैव यष्टयवष्टम्भेन विश्रमतुल्यः सुषुप्तौ निश्रमः, अपनीतभारस्य विश्रमतुल्यो महाप्रलयो, यथा च कञ्चुकोष्णीषवतस्तद्रहितस्य च विश्रमस्तद्वत् कारणे लीनस्य करणकलेबररहितस्य द्विपरार्द्धकाले विश्रम इति प्रयोजनविभागः सुषुप्तिप्रलययोः शरीरान्वयव्यतिरेकाभ्यामवगतः, तदभावादित्यर्थः । अव्यक्त्तादेः पुनः सृष्टिरुक्त्ता चेत्, कारणापत्तिः प्रयोजनं च कल्प्यं, सा च नास्तीत्याह- पुनस्तत्राव्यक्त्तादिसृष्टयवचनाञ्चेति । सुषुप्तौ जीवमात्रस्याविभागपत्तिः प्रलय एव विशिष्टस्य लयापत्तिः, उत्क्रान्तौ तु भूतसूक्ष्म विशिष्टस्य लयानुपपत्त्या संयोगमात्रमेव, विशेष्यांशस्य प्रलय इति चेत्, तज\nश्शब्दस्य विशेष्यभूतजीवमात्रवाचित्वाभावात् अनुषक्त्तपदार्थवैरूप्यायोगादिभिश्च, एवं विभागानर्हभूतसूक्ष्मविशिष्टस्य लयानुपपत्त्या प्रयोजनाभावाव्यक्त्तादिसृष्टयवचनाभ्यां च सम्पत्तिः संयोगः, नित्यान्तरवस्थितेऽपि परमात्मनि तदानीं संसर्गविशेषः शास्त्रैकमधिगम्यः । परे त्विदमधिकरणद्वयं परविद्यानिष्ठविषयं व्याचक्षते, तत्र \"गताः कलाः पञ्चदश प्रतिष्ठा\" इति प्रतिष्ठाशब्दवाच्स्वकारणेषु कलालां लयं पूर्वपक्षीकृत्य \"षोडशकलोः पुरुषं प्राप्यास्तं गच्छन्ति\" इति श्रुत्या ब्रह्मणि लयः, इयं विद्वद्दृष्टिः, स्वकारणेषु लयोक्त्तिस्त्वविद्वद्दृष्टया स्यात्, स्वकारणेषु लयेऽपि तैः पृथिव्यादिभिः सह ब्रह्मणि लयश्चोपपन्नः इति सिद्धान्तयन्ति प्रथमे, स च ब्रह्मविदः परमात्मनि कलाप्रलयः सावशेषः- उत्क्रान्त्यादाविवेति पूर्वपक्षं कृत्वा \"भिद्येते चासां नामरूपे पुरुषे\" सति वचनादविद्याकल्पितानां विद्यानिमित्तप्रलये सावशेषत्वानुपपत्तेश्च निरवशेषः प्रलये इति द्वितीये सिद्धान्तयन्ति, तत्राद्ये ब्रह्मण्येव लयसमर्थनं प्रत्यक्षविरुद्धं श्रुतिविरुद्धं च, भस्माद्यवस्थो हि देहः पृथिव्यादिषु लीयमानो दृष्टः, \"पृथिव्यप्सु प्रलीयते आपस्तेजसि लीयन्त\" इति च श्रुतिः, नायमविद्वद्दृष्टया लय उच्यते, \"इन्द्रियाणि तन्मात्रेषु तन्मात्राणि भृतादौ लीयन्ते भूतादिर्महति लीयते\" इत्यादिनोक्त्तस्य सेन्द्रियाणां तन्मात्रादीनां भूतादिप्रभृतिषु लयस्याविद्वद्दृष्टयाऽप्यनवगतत्वात्, सांख्यादृष्टिरियमिति चेत् ततः किं, यतः श्रुत्यविरोधः, तत्र सांख्यादृष्टेः\nश्रुतिमूलत्वान्न निराकरणीयता, \"तद्धैक आहुः कुतस्तु खलु सोम्यैवं स्यात्\" इतिवत् परमतत्वेनोपन्यस्य श्रुत्यैव निराकृतत्वाभावाच्च नोपेक्ष्यता, पराशराद्युपवृंहणानुगृहीता चेयं श्रुतिः, सर्वस्य तज्जत्वश्रुतिविरोधात् परमतत्वमिति चेन्न, सर्वस्य तज्जत्वश्रुतिविरोधेन आकाशाद्वायुरित्याद्युक्त्तसर्गस्यापि परमतत्वप्रसङ्गात्, तत्तदवस्थब्रह्मणः कारणत्वादविरोधश्चेत् लयेऽपि तुल्यम्, अत एव \"पुरुषं प्राप्यास्तं गच्छन्ति\" इति चोपपन्नम्, एवमद्वारकलयस्य श्रुतिप्रत्यक्षविरोधात् सद्वारकलयस्य सर्वसाधारणतया श्रुतिप्रत्यक्षसिद्धतया ब्रह्मविदो विशेषाभावाच्चाद्याधिकरणवर्णनमयुक्त्तम्, इतरत्र च निरवशेषलयो नाम किं निरवयवविनाशः? उत पृथिवीत्वादिप्रहाणम्? उत मुक्त्तस्य पुनर्देहारम्भायोग्यत्वम्? उत चेतनान्तरयुक्त्तस्यापि देहारम्भायोग्यत्वम्, न प्रथमः \"तदेतदक्षयं नित्यं जगन्सुनिवराखिलम् । आविर्भावतिरोभावजन्मनाशविकल्पवत्\" इति नित्यत्ववचनात् । नापि द्वितीयः- ब्रह्मविद्देहस्यापि भस्मीभावादिदशायां पृथिवीत्वानुवृत्तिदर्शनात् पृथिवीत्वादिप्रहाणस्य समष्टितत्त्वलयदशामावित्वात्, तस्य च प्राकृतप्रलयभावित्वात्, नैमित्तिकादिप्रलयेषु पृथिवीत्वादिप्रहाणस्य प्रमाणाभावात् \"भिद्येते चासां नामरूपे\"\nइति श्रुतर्देवेमनुष्यादिनामरूपविषयतया वा प्राकृतप्रलयविषयतया वार्थवत्त्वाच्च । न तृतीयः । मुक्त्तस्यापुनरावृत्तेर्वक्ष्यमाणतया तं प्रति देहारम्भकत्वशङ्काया असम्भवेनाविचार्यत्वात् । न चतुर्थः- नियामकाभावात्, न हि देवदत्तस्यांगुलीयतया परिणतः कनकांशो यज्ञदत्तं प्रति न तथा परिणमतीति नियन्तुं शक्यम्, अतोऽनुपपन्नम् । अपरे तु \"तानि परे\" इति सूत्रं न पृथगधिकरणयन्ति, तैश्च सूत्रार्थः परैरिव वर्णितः, तत्रानुपपत्तिश्च पूर्ववत्, अविभागसूत्रनिर्वाहोऽपि पूर्वोक्त्तयैव दिशा निरस्तः । अन्ये तु वागादिलयस्यामुख्यत्वादस्वयोनौ लयसम्भवेऽपीहलयस्य मुख्यत्वात्तेजःप्रभृतिभूतानां स्वयोनिष्विति पूर्वपक्षं कृत्वा तन्त्वादीनां भस्माद्यवस्तानामस्वयोनौ विनाशदर्शनानुगृहीतात्तेजः परस्यामिति वचनात् हृदिस्थे परमात्मनि लय इत्याद्ये सिद्धान्तयन्ति । अनन्तरे च स एव मरणे भूतलयः किं स्थूलभेदे स्थिते वस्त्वन्तरसंश्लेषमात्रम्? उत जीवानामिव स्थूलभेदनिवृत्त्या सूक्ष्मशक्त्तिभेदयोगेनैव नीरक्षीरन्यायादविभागप्राप्तिलक्षण इति संशय्य पूर्ववाक्यत्रायानुषक्त्तस्य सम्पत्तिशब्दस्यात्रानुवृत्त्या संश्लेषमात्रमिति पूर्वपक्षं कृत्वा मरणे \"भूतेभ्यः समुत्थाय तान्येवानुविनश्यति\" इति जीवविनाशदर्शनात्तद्वदविभागापत्तिरिति सिद्धान्तयन्ति, भूतानां कारणानां च महाप्रलये सूक्ष्मशक्त्तिभेदोऽपि नावशिष्यते, मरणे तु सोऽवशिष्यते शरीरान्तरार्थं तेषां गमनोपपत्तेरिति चाहुः । तत्र तावद्धृधेयस्थः परदेवताप्राज्ञात्मशब्दवाच्यः परमात्मा नामेश्वर एव, तत्र लयो मुख्य इत्यनुपपन्नम्, ईश्वरांशस्य निमित्तकारणत्वात्, अखयोनावपि लयो दृष्ट इति चेत् न, भस्माद्यवस्थतन्त्वादीन्प्रति साक्षःदनुपादानत्वेऽपि\nप्रणाङ्योपादानत्वात् पृथिव्यास्तत्र लय उपपन्नः ईश्वरः प्रणाङ्यापि न भूतकरणग्रामोपादानमिति न तत्र मुख्यलयसंभवः । सन्मात्रे लय इति चेन्न, तस्य परदेवताप्राज्ञात्मशब्दवाच्यत्वाभावादंशत्रयव्यतिरेकेण सन्मात्रस्य कस्यचित् घयशरावाद्वस्थमृद्वदवस्थानानभ्युपगमाच्च, तस्म ल्लय इति सिद्धान्तः तस्य च मुख्यत्वेऽभ्युपगते सत्यस्वयोनौ परमात्मनि लय इत्यप्यनुपपन्नम्, वचनन्तु वाह्मनसीतिवदन्यथासिद्धत्वादस्वयोनौ लये प्रमाणं न स्यात्, अनन्तरे चाधिकरणे स्थूलभेदनिवृत्त्या जीववदविभाग इति यत् तन्निरूपणीयम्, भूतकरणानां महाप्रलयवद्विनाशस्तावदनभ्युपगतः लोकान्तरगमनश्रवणात् । सूक्ष्मशक्त्तिभेदविशेष निवृत्तिर्नाम किं मनुष्यादिसन्निवेशप्रहाणम्? उत पृथिवीत्वादिप्रहाणम्, न प्रथमःसंस्थानापगमस्य प्रत्यक्षतया निरूपणीयत्वाभावात्, न द्वितीयः लोकेन्तरगमनानुपपत्तेः, यदि निवृत्तस्थूलाकाराणां परमात्मनि सम्पत्तिर्निरूप्य सा तु \"तानि परे\" इत्यत्र निरूपितेति निरूपणीयाभावादविभागाधिकरणानारम्भ एव स्यात् ।। 15 ।।\n।। अविभागाधिकरणं समाप्तम् ।।"
                            }
                        ]
                    },
                    {
                        "verse_number": 19,
                        "original_text": "Adhikaraṇa 4.2.8 तदोकोधिकरणम्\nतदोकोऽग्रज्वलनं तत्प्रकाशितद्वारो विद्यासामर्थ्यात्तच्छेषगत्यनुस्मृतियोगाच्च हार्दानुगृहीतः शताधिकया ॥4.2.16॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.8 तदोकोधिकरणम्\nएवं गत्युपक्रमावधि विद्वदविदुषोः समानाकार उत्क्रानितप्रकार उक्त्तः, इदानीं विदुषो विशेष उच्यते। तत्रेदमाम्नायते- \"शतं चैका च हृदस्य नाड्यस्तासां मूर्द्धानमभिनिःसृतैका। तयोर्ध्वमायन्नमृतत्वमेति विष्वङ्ङन्या उत्क्रमणे भवन्ति\" इति। अनया नाडीनां शताधिकया मूर्द्धन्यनाड्येव विदुषो गमनमन्याभिरेव चाविदुषो गमनमित्ययं नियम उपपद्यते, नेति संशयः। किं युक्त्तम्? नियमो नोपपद्यत इति। कुतः? नाडीनां भूयस्त्वादतिसूक्ष्मत्वाच्च दुर्विवेचतया पुरुषेणोपादातुमशक्यत्वात्। \"तयोर्ध्वमायन्नमृतत्वमेति विष्वङ्ङन्य उत्क्रमणे भवन्ति\" इति यादृच्छिकीमुत्क्रान्तिमनुवदतीति युक्त्तमिति- एवं प्राप्त प्रचक्ष्महे- शताधिकया इति। विद्वान् शताधिकया मूर्द्धन्ययैव नाङ्योत्क्रामति। न चास्याविदुषो दुर्विवेचत्वं विद्वान् हि परमपुरुषाराधनभूतात्यर्थप्रियगत्यनुस्मरणयोगाच्च प्रसन्नेन हादेन परमपुरुषेणानुगृहीतो भवति। ततश्च तदोकः तस्य जीवस्य स्थानं हृदयम्, अग्रज्वलनं भवति, अग्रेज्वलनं प्रकाशनं यस्य तदितमग्रज्वलनम्। परमपुरुषप्रसादात्प्रकाशितद्वारो विद्वांस्तां नाडी विजानातीति तया विदुषो गतिरुपपद्यते।। 16।।\n।। तदोकोऽधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.8 तदोकोधिकरणम्\nशतं चैका च हृदयस्य नाड्यः तासां मूर्धानमभिनिःसृतैका। तयोर्ध्वमायन्नमृतत्वमेति विष्वङ्ङन्या उत्क्रमणे भवन्ति ॥ इति शताधिकया मूर्धन्यया नाड्या विदुषो गमनमिति नियमः सम्भवति नेति संशयः। नाडीनाम् अतिसूक्ष्मत्वेन दुर्विवेचत्वात् नियमो न सम्भवतीति यादृच्छिकीं तया गतिमनुवदतीदं वचनमिति पूर्वः पक्षः। राद्धान्तस्तु - परमपुरुषाराधनभूतया विद्यया तदङ्गभूतगतिचिन्तनेन च प्रीतेन परमपुरुषेणानुगृहीतो जीवस्तत्प्रसादप्रकाशितद्वारः तयैव मूर्धन्यया नाड्या गच्छतीति ॥ सूत्रार्थस्तु - हार्दपरमपुरुषाराधनरूपविद्यासामर्थ्यात् तच्छेषगत्यनुस्मृतियोगाच्च प्रीतहार्दानुगृहीतो भवति जीवः, ततः तदोकः जीवस्य स्थानं हृदयम्, अग्रज्वलनम् - प्रकाशिताग्रं भवति, एवं परमपुरुषप्रकाशितद्वारः शताधिकया गच्छति, “ तस्याश्शिखाया मध्ये परमात्मा व्यवस्थितः” सर्वस्य चाहं हृदि सन्निविष्टः” इति हार्दः परमात्मा ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.8 तदोकोधिकरणम्\nहार्दपरमपुरुषाराधनरूपविद्यासामर्थ्यात् तदङ्गतिचिन्तनेन च , पिरीतपरमपुरुषानुगृहीतस्तदनुग्रहतः प्रकाशिततद् द्वारो जीवः शताधिकया मूर्धन्यनाड्या गच्छति । तदनुग्रे प्रकाशवद्भवति । हार्दः परमात्मा परमपुरुषः \"तस्याः शिखाया मध्ये परमात्मा व्यवस्थितः\" \"सर्वस्य चाहं हृदि संनिविष्टः\" इति हि श्रुतिमृती ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.2.8 तदोकोधिकरणम्\n।। तदोकोग्रज्वलनं तत्प्रकाशितद्वारो विद्यासामर्थ्यात्तच्छेषयत्वनुस्मृतियोगाच्च हार्दानुगृहीतः शताधिकया ।। 16 ।। अवान्तरसङ्गतिमाह- एवमिति । उत्क्रान्तौ ब्रह्मणि सम्पत्तेविर्द्वदविदुषोस्तुल्यत्वात् \"समाना चे\" इत्यादिसूत्रमत्र वक्त्तव्यम्, तथा न कृत, तत्र हेतुर्विदुषो ब्रह्मसम्पत्तावविवादः । तत्रेत्यादि- किं विदुषो मूर्धन्यनाङ्यैव गमननियमः सम्भवति? नेति,\nकिं तयोर्ध्वमाय\" न्निति यादृच्छिकगमनानुवाद? उत नाडीविशेषेण गमननियमविधिः? नाड्या दुविर्वेचाः? उत\nसुविवेचाः, दुर्विवेचत्वे दादृच्छिकगत्यनुवादपक्षस्य न्याय्यत्वान्नियमासम्भवः, सुविवेचत्वे नियमविधिपरत्वोपपत्तेर्गतिनियमसम्भवः । परे तु अपरविद्याविषयमिमं विचारमाहुः, तत्पूर्ववदयुक्त्तम्, \"तस्य हैतस्य हृदयस्याग्रं प्रद्योतते तेन प्रद्योदेनैष आत्मा निष्कामति\" इतीदं वाक्यमत्रापेक्षितं पूर्वत्रोपात्तत्वान्नात्रोदाहृतम् ।। 16 ।।\n।। तदोकोऽधिकरणं समाप्तम् ।।"
                            }
                        ]
                    },
                    {
                        "verse_number": 20,
                        "original_text": "Adhikaraṇa 4.2.9 रश्म्यनुसाराधिकरणम्\nरश्म्यनुसारी ॥4.2.17॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.9 रश्म्यनुसाराधिकरणम्\nविदुषो हृदयाच्छताधिकया मूर्धन्यनाड्या निर्गतस्यादित्यरश्मीननुसृत्यादित्यमण्डलगतिः श्रूयते। \"अथ यत्रैतस्माच्छरीरादुत्क्रामत्यथैतैरेव रश्मिभिरूर्ध्वमाक्रमते\" इति। तत्र रश्म्यनुसारेणैवेत्ययं गतिनियमः सम्भवति, नेति चिन्तायां निशि मृतस्य विदुषो रश्म्यनुसारासम्भवादनियमः। वचनं तु पक्षप्राप्तविषयम्- इति प्राप्ते उच्यते- रश्म्यनुसारी इति। रश्म्यनुसार्येव विद्वानूर्ध्वं गच्छति। कुतः? \"अथैतैरेव रश्मिभिः\" इत्यवधारणात्; पाक्षिकत्वे ह्येवकारोऽनर्थकः स्यात्। यदुक्त्तं निशि मृतस्य रश्म्यसम्भवात् रश्मीननुसृत्य गमनं नोपपद्यत इति, तन्न, निश्यपि सूर्यरश्म्युनुसारः सम्भवति, लक्ष्यते हि निश्यपि निदाधसमये ऊष्मोपलब्ध्या रश्मिसद्भावः, हेमन्तादौ तु हिमाभिभवाद्दुर्दिन इवोष्मानुपलम्भः, श्रूयते च नाडीरश्मीनां सर्वदाऽन्योन्यान्वयः, \"तद्यथा महापथ आतत उभौ ग्रामौ गच्छतीमं चामुं च एवमेवैत आदित्यस्य रश्मय उभौ लाकौ गच्छन्तीमं चामुञ्च अमुष्मादादित्यात्प्रतायन्ते त आसु नाडीषु सृप्ता आभ्या नाडीभ्यः प्रतायन्ते तेऽमुष्मिन्नादित्ये सृप्ताः\" इति। तस्मान्निश्यपि रश्मिसम्भवान्निशि मृतानामपि विदुषां रश्म्यनुसारेणैव ब्रह्मप्राप्तिरस्त्येव।। 17।।\n।। रश्म्यनुसाराधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.9 रश्म्यनुसाराधिकरणम्\n'अथ यत्रैतदस्माच्छरीरादुत्क्रामत्यथैतैरेव रश्मिभिरूर्ध्वमाक्रमते' इति विद्वान् रश्म्यनुसारी गच्छतीति नियमस्संभवतीति, नेति संशयः। निशि मृतस्य विदुषः आदित्यरश्म्यनुसारासंभवादनियम इति पूर्वः पक्षः। वचनं तु पक्षप्राप्तमनुवदति। राद्धान्तस्तु - वचनस्य पक्षप्राप्त्यनुवादित्वे “अथैतेरेवेत्यवधारणविरोधः। नच निशि रश्मयो न सन्तीति, निश्यपि निदाघसमये ऊष्मोपलब्धेः सूक्ष्मास्सन्त्येवेति रश्म्यनुसार्येव गच्छति। हेमन्तेऽनुपलब्धिः दुर्दिन इव हिमाभिभवात् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.9 रश्म्यनुसाराधिकरणम्\n\"अथैतैरेव रश्मिभिरूर्ध्वमाक्रमते\" इति श्रुतेर्विद्वान् रश्म्यनुसार्येव गच्छति। निश्यपि रश्मयः संभवन्त्येव, निदाघादावूष्मोपलब्धेः। हेमन्तेऽनुपलब्धिस्तु हिमाभिभवकृता ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.2.9 रश्म्यनुसाराधिकरणम्\n।। रश्म्यनुसारी ।। 17 ।। अवान्तरसङ्गतिः स्फुटा, किं रश्म्यनुसारेण गमननियमो विदुषः सम्भवति, नेति किं रश्मिभिरूध्वर्माक्रमत इति वाक्यं पाक्षिकयमनानुवादकम्? उत नियमविधिपरं किं निशि प्रेतस्य रश्म्यनुसारेणे\n(... missing text.)"
                            }
                        ]
                    },
                    {
                        "verse_number": 21,
                        "original_text": "Adhikaraṇa 4.2.10 निशाधिकरणम्\nनिशि नेति चेन्न संबन्धस्य यावद्देहभावित्वाद् दर्शयति च ॥4.2.18॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.10 निशाधिकरणम्\nइदमिदानीं चिन्त्यते- विदुषो निशि मृतस्यब्रह्मप्राप्तिरस्ति, नेति। यद्यपि निशायां सूर्यरश्मिसम्भवाद्रश्म्यनुसारेण गतिर्निशायामपि सम्भवति, तथाऽपि निशामरणस्य शास्त्रेषु गर्हितत्वात् परमपुरुषार्थलक्षणब्रह्मप्राप्तिर्निशामृतस्य न सम्भवति। शास्त्रेषु दिवामरणं प्रशस्तं, विपरीतं निशामरणं, \"दिवा च शुक्लपक्षश्च उत्तरायणमेव च। मुमूर्षतां प्रशस्तानि विपतीतं तु गर्हितम्\" इति। दिवामरणनिशामरणयोः प्रशस्तत्वविपरीतत्वे चोत्तमाधमगतिहेतुत्वेन स्याताम्। अतो निशि मरणमधोगतिहेतुत्वान्न ब्रह्मप्राप्तिहेतुरिति चेत् तन्न विदुषः कर्मसम्बन्धस्य यावद्देहभावित्वात्। एतदुक्त्तं भवति- अनारब्धकार्याणामधोगतिहेतुभूतानां कर्मणां विद्यासम्बन्धेनैव विनाशादुत्तरेषां चाश्लेषात्प्रारब्धकार्यस्य च चरमदेहावधित्वाद्वन्धहेत्वभावाद्विदुषो निशामृतस्यापि ब्रह्मप्राप्तिः सिद्धैव। दर्शयति च श्रुतिः \"तस्य तावदेव चिरं यावन्न विमोक्ष्ये अथ सम्पत्स्ये\" इति। \"दिवा च शुक्लपक्षश्च\" सत्यादिवचनमविद्वद्विषयम्।। 18।।\n।। निशाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.10 निशाधिकरणम्\nविदुषो निशि मृतस्य ब्रह्मप्राप्तिरस्ति, नेति संशयः। “दिवा च शुक्लपक्षश्च उत्तरायणमेव च। मुमूर्षतां प्रशस्तानि विपरीतं तु गर्हितम् ॥ इति निशामरणस्य गर्हितत्वेन अधोगतिहेतुत्वान्न ब्रह्मप्राप्तिस्संभतीति पूर्वः पक्षः। राद्धान्तस्तु - विद्यामाहात्म्यादुत्तरपूर्वाघयोरश्लेषविनाशश्रुतेरश्लिष्टविनष्टत्वात्, प्रारब्धस्यापि कर्मणः चरमदेहावधितित्वाच्च, बन्धहेत्वभावान्निशि मृतस्यापि ब्रह्मप्राप्तिरस्त्येवेति। अविद्वद्विषया निशामरणनिन्दा ॥ सूत्रार्थस्तु - निशामरणनिन्दया निशि मृतस्य न ब्रह्मप्राप्तिरिति चेत्, तन्न, संबन्धस्य यावद्देहभावित्वात् अनारब्धकार्यकर्मसंन्धस्य विद्यया विनष्टत्वात् प्रारब्धकार्यकर्मसंबन्धस्यापि यावच्चरमदेहभावित्वात् बन्धहेत्वभावेन ब्रह्मप्राप्तिरस्त्येवेत्यर्थः। तदेतच्छ्रुतिश्च दर्शयति “तस्य तावदेव चिरं यावन्न विमोक्ष्ये अथ संपत्स्ये” इति ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.10 निशाधिकरणम्\n\"दिवा च शुक्लपक्षश्च\" इत्यारभ्य \"विपरीतं तु गर्हितम् \" इति निशामरणनिन्दनान्निशि मृतस्य विदुषो न ब्रह्मप्राप्तिरिति चेत् ; न, कर्म संबन्धस्य यावद्देहभावित्वात् प्रारब्धस्य यावच्चरमदेहावसानभावित्वाच्च ब्रह्म प्राप्तिविघ्नहेत्वभावात् । दर्शयति च \"तस्य तावदेव चिरं यावन्न विमोक्ष्येऽथ संपत्स्ये\"इति । निशानिन्देतरपुरुषविषया।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.2.10 निशाधिकरणम्\n।। निशि नेति चेन्न सम्बन्धस्य यावद्देहभावित्वाद्दर्शयति च ।। 18 ।। सङ्गतिः स्फुटा, किं निशि मृतस्य विदुषो ब्रह्मप्राप्तिः सम्भवति, नेति, किं निशामरणस्याधोगतिहेतुत्वं निशि मृतस्य ब्रह्मप्राप्त्यभावं ज्ञापयति, नेति, निशामरणनिन्दावचनं किं विद्वदविद्वत्साधारणम् उताविद्विषयमिति, साधारणत्वे निशि मरणस्याधोगतिहेतुत्वेन ब्रह्मप्राप्त्यभावावगमात् निशि मृतस्य न ब्रह्मप्राप्तिः, अविद्वद्विषयत्वे निशामरणस्याधोगतिहेतुतया ब्रह्म\nप्राप्त्यभावानवगमान्निशि मृतस्यापि ब्रह्मप्राप्तिः स्यात् । पूर्वपक्षमुकत्वागराद्धान्तमाह- तन्नेति । प्रारब्धकर्मणाऽनेकदेहहेतुत्वसम्भवात् । कथं कर्मसम्बन्धस्य याचहहमावित्वं प्रारब्धसमाप्तिरस्तु अमुक्त्तपूर्वाण्यपि कर्माणि सन्ति, कमर्णो यांवद्देहभावित्वेन कथं निशामरणस्याधोगतिहेतुत्वं परिहृतं तथा च सति निशामरणनिन्दावचनस्य का गतिरत्यित्राह- एतदुक्त्तभवतीति । दिवानिशाविभागनिरपेक्ष प्रारब्धकमर्ावसाने मोक्षश्रवणात् \"तस्य तावदेव चिर\"मिति वाक्यमुपात्तं, नन्वप्रशस्तकाले निशि मृतं शरीरं न चरमं स्यात्, चारम्ये सिद्धे हि ब्रह्मप्राप्तिसिद्धिः, नैवम्, \"अथ यो दणिणे प्रमीयते, पितृणामेव महिमानं गत्वा\" इत्यारभ्य \"तस्माद्व्रह्मणो महिमानमाप्नोति\" इति दक्षिणायनाद्यप्रशस्तकलामृतस्यापि ब्रह्मप्राप्तिश्रवणात् अप्रशस्तकालमरणेन हेतुना चरमदेहत्वं न बाध्यम्, अतो यथोक्त्त एवार्थ इति । इतरे त्रयोऽपीदं सूत्रद्वयमपि रश्म्यनुसारविषयमेकमधिकरणमाहुः, निशि रविरश्मयो न सन्तीति चेत् न, नाडीरविरश्मिसम्बन्धस्य यावद्देहभावित्वात्, तथा \"अमुष्मादादित्यात्प्रतायन्ते\" इति श्रुतिर्दशयतीति योजयन्ति, न यदि निशि रविरश्मयः स्युः, तर्हि निशि मृतस्य ब्रह्मप्राप्तिर्न स्यात्, तस्य रविरश्म्यनपेक्षत्वे दिवाऽपि तैर्विना गमनसंभवाद्रश्म्यनुसारशास्त्रवैयर्थ्यं, रात्रौ मृतस्य ब्रह्मप्राप्तिर्वा न स्यात् माभूदिति न वाच्यं, विद्यायाः पाक्षिकफलतया तत्र प्रवृत्त्यनुपपत्तेः, यावदुदयं प्रतीक्षणकल्पनमप्ययुक्त्तं, \"स यावत् क्षिपेन्मनस्तावदादित्यङ्गच्छे\"दिति शैध्य्रावगमादित्युपपादयन्ति, निशि मृतस्य ब्रह्मप्राप्तिर्न स्यादिति प्रसङ्गो, निशामरणनिन्दावचनमवलम्बमानानां नानिष्टः स्यात्, विद्यायाः पाक्षिकफलत्वं च निशामरणस्य विद्यानिष्पत्त्यभावनिबन्धनत्वाश्रयणेन परिहृतं स्यात्, अतोऽपेक्षितं निशि मृतस्य मोक्षसमर्थनमिति तदर्थमधिकरणभेदो न्या य्यः, नाडीरविरश्मिसम्बन्धनियमाभिधानमपेक्षितमिति चेत्, सत्यं, तस्य तु प्रतिज्ञायामपेक्षितत्वादाभिप्रायिकत्ववर्णनमुचितम्, अन्यथाऽपेक्षितार्थान्तरप्रतिज्ञाया उपपत्तेश्चानभिहितत्वप्रसङ्गात्, प्रतिज्ञाहेत्वोरुभयोरप्याभिप्रायिकत्वकल्पनादपि पूर्वप्रतिज्ञोपपत्तिमात्रस्याभिप्रायिकत्वकल्पनं न्याय्यमिति ।। 18 ।।\n।। निशाधिकरणं समाप्तम् ।।"
                            }
                        ]
                    },
                    {
                        "verse_number": 22,
                        "original_text": "Adhikaraṇa 4.2.11 दक्षिणायनाधिकरणम्\nअतश्चायनेऽपि दक्षिणे ॥4.2.19॥\nयोगिनः प्रति स्मर्येते स्मार्ते चैते ॥4.2.20॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.2.11 दक्षिणायनाधिकरणम्\nनिशि मृतस्यापि विदुषो ब्रह्मप्राप्तौ यो हेतुरुक्त्तः, तत एव हेतोर्दक्षिणेऽप्ययने मृतस्य ब्रह्मप्राप्तिः सिद्धा। अधिकाशङ्का तु \"अथ यो दक्षिणे प्रमीयते पितृणामेव महिमानं गत्वा चन्द्रमसः सायुज्य गच्छति\" इति दक्षिणायने मृतस्य चन्द्रप्राप्तिश्रवणाच्चन्द्रमस प्राप्तानां च तेषां यदा तत्पर्यवैत्यथैतमेवाध्वानं पुनर्निवर्तन्तेः\" इति पुनरावृत्तिश्रवणात्, भीष्मादीनां च ब्रह्मविद्यानिष्ठानामुत्तरायणप्रतीक्षादर्शनात् दक्षिणायने मृतस्य ब्रह्मप्राप्तिः न सम्भवति इति। परिहारस्तु- अविदुषां पितृयाणेन पथा चन्द्रमसं प्राप्तानामेव पुनरावृत्तिः, विदुषस्तु चन्द्रं प्राप्तस्यापि, \"तस्माद्वह्मणो महिमानमाप्नोति\" इति वाक्यशेषात्तस्य दक्षिणायनमृतस्य चन्द्रप्राप्तिः ब्रह्म प्रपित्सतो विश्रामहेतुमात्रमिति गम्यते। वाक्यशेषाभावेऽपि पूर्वोक्त्तादेव बन्धहेत्वभावाद्विदुषश्चन्द्रं प्राप्तस्यापि ब्रह्मप्राप्तिरनिवार्या। भीष्मादीनां योगप्रभावात्स्वच्छन्दमरणानां धर्मप्रवर्तनायोत्तरायणप्राशस्त्यप्रदशर्नार्थस्तथाविधाचारः। ननु च विदुषो मुमुर्षून्प्रति पुनरावृत्त्यपुनरावृत्तिहेतुत्वेन कालविशेषविधिर्दृश्यते \"यत्र कालेत्वनावृत्तिमावृत्तिं चैव योगिनः। प्रयाता यान्ति तं कालं वक्ष्यामि भरतषर्भ। अग्निर्ज्योतिरहः शुक्लः षण्मासा उत्तरायणम्। तत्र प्रयाता गच्छन्ति ब्रह्म ब्रह्मविदो जनाः। धूमो रात्रिस्तथा कृष्णः षण्मासा दक्षिणायनम्। तत्र चान्द्रमसं ज्योतिर्योगी प्राप्य अनिवर्तते। शुक्लकृष्णे गती ह्येतेः जगतः शाश्वते मते एकया यात्मनावृत्तिमन्ययाऽऽवर्तते पुनः\" इति तत्राह।। 19।।\nनात्र मुमुर्षून्प्रति मरणकालविशेषोपादानं स्मर्यते; अपि तु योगिनः-योगनिष्ठान्प्रति, स्मार्ते-स्मृतिविषयभूते स्मर्तव्ये देवयानपितृयाणाख्ये गतीस्मर्येते योगाङ्गतया अनुदिनं स्मर्तुम्। तथा ह्युप संहारः \"नैते सृती पार्थ जानन् योगी मुह्यति कश्चन। तस्मात्सर्वेषु कालेषु योगयुक्त्तो भवार्जुन\" इति। \"अग्निर्ज्योतिः\" \"धूमो रात्रिः\" इति च देवयानपितृयाणे प्रत्यभिज्ञायेते। उपक्रमे च \"यत्र काले\"त्विति कालशब्दः कालाभिमानिदेवतातिवाहिकपरः, अग्न्यादेः कालत्वासम्भवात्। अतः \"तेऽर्चिषमभिसम्भवन्ति\" इति विहितदेवयानानुस्मृतिरत्र विद्यानिष्ठान्प्रति विधीयते, न मुमुर्षून्प्रति मरणकालविशेषः।। 20।।\n।। दक्षिणायनाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.2.11 दक्षिणायनाधिकरणम्\nदक्षिणायने मृतस्य विदुषो ब्रह्मप्राप्तिरस्तिः, नेति संशयः। “अथ यो दक्षिणे प्रमीयते पितृणामेव महिमानं गत्वा चन्द्रमसस्सायुज्यं गच्छति” इति विदुषो दक्षिणायने मृतस्य चन्द्रसायुज्यश्रवणात्, चन्द्रं प्राप्तानाम् “अथैतमेवाध्वानं पुनर्निवर्तन्ते “इति वचनाच्च, दक्षिणायनमृतस्य ब्रह्मप्राप्तिर्न संभवतीति पूर्वः पक्षः। राद्धान्तस्तु - पूर्वोक्ताद्बन्धहेत्वभावाद्विदुषश्चन्द्रं प्राप्तस्यापि पुनरावृत्तिर्न संभवति। चन्द्रसायुज्यवचनं विदुषो ब्रह्मप्रेप्सोर्विश्रमस्थानमात्रवियषम्, आवृत्तिवचनं त्वविदुषामेव। सूत्रार्थस्तु - यतो हेतोर्निशि मृतस्यापि ब्रह्मप्राप्तिः, तत एव बन्धहेत्वभावाद्दक्षिणायने मृतस्यापि ब्रह्मप्राप्तिरस्त्येव ॥\n'यत्र काले त्वनावृत्तिमावृत्तिं चैव योगिनः' इति मरणकालविशेषः स्मर्यत इति चेत्, तत्राह - योगिनः प्रति स्मर्येते स्मार्ते चैते ॥4.2.20॥ योगिनः - ब्रह्मविद्यानिष्ठान्प्रति एते - देवयानपितृयाणगती, स्मार्ते स्मर्येते, स्मार्ते - स्मृतिविषयभूते, अहरहस्स्मर्तव्ये स्मर्येते इत्यर्थः, “ यत्र काले त्वनावृत्तिमावृत्तिं चैव योगिनः “ इत्यादिना “नैते सृती पार्थ जानन्योगी मुह्यति कश्चन। तस्मात्सर्वेषु कालेषु योगयुक्तो भवार्जुन ॥ इत्यन्तेन। न मुमूर्षून् प्रति कालविशेषोपादानं स्मर्यते। आतिवाहिकगणस्य कालाभिमानिदेवताविशेषभूयस्त्वेन “ यत्र काले “ इत्युच्यते ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.2.11 दक्षिणायनाधिकरणम्\n बन्धहेत्वभावादेव, दक्षिणायने मृतस्यापि विदुषो ब्रह्मप्राप्तिरस्त्येव।।\n\"यत्र काले त्वनावृत्तिमावृत्तिं चैव योगिनः\" इति न मरणकालः स्मर्यते ; अुपितु योगिनो विद्यानिष्ठान् प्तत्यर्चिरादिका तद्विपरीता चेति एते स्मार्ते स्मृतिविषयभूते गती स्मर्येते \"नैते सृती पार्थ जानन् योगी मुह्यति कश्चन\" इति वचनात् ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.2.11 दक्षिणायनाधिकरणम्\n।। अतश्चायनेऽपि दक्षिणे ।। 19 ।। अवान्तरसङ्गतिः स्फुटा, किं दक्षिणायनमृतस्यापि विदुषो ब्रह्मप्राप्तिः सम्भवति, नेति, किं अथ यो दक्षिणे इति दक्षिणायनमृतस्य चन्द्रप्राप्तिवचनं ब्रह्मप्राप्त्यभावं गमयति, नेति, चन्द्रप्राप्तानामावृत्तिवचनं किं विद्वदविद्वत्साधारणम्? उताविद्वद्विषयमिति, किं भीष्मादीनां कालप्रतीक्षापालविधानस्मरणसहकृतसामान्यश्रुत्यनुरोधेन साधारणत्वसमाश्रयणं न्याय्यम्? उत \"ब्रह्मणो महिमान\"मिति वाक्यशेषानुरोधनाविद्वद्विषयत्वसमाश्रयणं न्याय्यमिति, साधारण्याश्रयणे न्याय्ये सत्यावृत्तिवचनस्य साधारण्येन ब्रह्मप्राप्त्यभावावगमकतया न ब्रह्मप्राप्तिः, अविद्वद्विषयत्वाश्रयणे न्याय्ये सत्यावृत्तिवचनस्याविद्वद्विषयतया \"अथ यो दक्षिणे\" इति वाक्यस्य ब्रह्मप्राप्त्यभावानवगमकत्वाद्दक्षिणायनमृतस्य विदुषोऽपि ब्रह्मप्राप्तिः स्यात् । दक्षिणायनमृतस्येति । \"उदगयने प्रमीयते\" दक्षिणे प्रमीयते\" इत्यत्र धूमादिमार्गलिङ्गाभावात् ब्रह्मप्राप्तिवचनाच्चार्चिरादिगतस्यैव मरणकालविशेषेण मार्गे सम्मानविशेष उच्यत इत्यर्थः । उत्तरसूत्रशङ्कामाह- नन्विति ।। 19 ।।\n।। योगिनः प्रति स्मर्येते स्मार्त्ते चैते ।। 20 ।। स्मार्ते इति सौत्रं पदम् तद्वयाचष्टे - स्मृतीति । योगयुक्त्तो भवमार्गानुसन्धानरूपयोगयुक्त्तो भवेत्यर्थः । अन्यथा सङ्गत्यभावप्रसङ्गात् । यत्र काले त्विति । मध्ये उपसंहारे च मागर्विधानपरत्वदर्शनान्महावाक्यस्वारस्येनोपक्रमो बाध्यत इत्यभिप्रायेण \"अग्निर्ज्योति\"रित्यादिवचनमुक्त्तम्, योगिन इति सौत्रयोगिशब्दश्चतुर्विधमगवदुपासकसाधारणः, भक्त्तियोगस्य तेषां साधारणत्वात्, तत्र मुमुक्षोर्देवयानानुसंदानम्, ऐश्वर्यार्थियोगिनः पितृयाणानुसन्धानमिति विधीयत इति, श्रुतौ गतिद्वयं विहितं, तदनुसन्धानमत्र विधीयत इत्यर्थः । न मुमुर्षून्प्रति मरणकालविशेष इति- विधीयत इत्यन्वयः । अथ परे चापरे च \"योगिनः प्रति\" इति सूत्रमेवं व्याचक्षते, योगिनः प्रतिस्मार्तोपासनार्थोऽयं स्मार्तः कालविनियोगः प्रत्यासन्नत्वात्, अतः श्रौतेषूपासनेषु नावतरति, यदि तत्रापि कालवाचिशब्दः कालाभिमानिदेवतापरः, तदा न श्रुतिविरोध इति, अग्न्यादिशब्दानां कालवाचित्वाभावेन \"नैते सृती\" इति निगमनाच्च कालविषिपरत्वायोगात् विषयव्यवस्थया निर्वाहो भाष्येऽनादृतः । अन्ये त्विदं सूत्रमेवं व्याचक्षते । योगिनः- प्राणायामेन वायुविजयपराः, योगिनः प्रति एतौ अयनरूपकालौ स्मर्येते, ते हि शक्कुवन्त्येव स्वच्छन्देन मर्तुममर्तुं चेति, तदयुक्त्तं, प्रशस्तकाले मर्तव्यमिति विधिश्चदग्न्यादिकीर्तनस्य विकलत्वात् \"नैते सृती\" इत्युक्त्तत्वाच्छतिसिद्धमार्गप्रत्यभिज्ञाभङ्गप्रसङ्गाच्च ।।\n।। दक्षिणायनाधिकरणं समाप्तम् ।।\nइति श्रीहारीतकुलतिलकवाग्विजयसूनुना श्रीरङ्गराजदिव्याज्ञालव्ववेदव्यासापरनामधेयेन\nश्रीमद्वरदाचार्यपादसेवासमधिगतभगवद्रामानुजविरचितशारीरकमीमांसाभाष्यहृदयेन\nश्रीसुदर्शनसूरिणा विलिखितायां श्रुतप्रकाशिकायां चतुर्थस्याध्यायस्य द्वितीयः पादः ।।"
                            }
                        ]
                    }
                ]
            },
            {
                "title": "Pāda 3",
                "number": 3,
                "verses": [
                    {
                        "verse_number": 23,
                        "original_text": "Adhikaraṇa 4.3.1 अर्चिराद्यधिकरणम्\nअर्चिरादिना तत्त्प्रथितेः ॥4.3.1॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.3.1 अर्चिराद्यधिकरणम्\nविदुष उत्क्रान्तस्य नाडीविशेषण हार्दानुग्रहाद्गत्युपक्रम उक्त्तः। तस्य गच्छतो मार्ग इदानीं निर्णीयते। तत्र श्रुतिषउ मागर्प्रकारा बहुधा आम्नायन्ते; छान्दोग्ये तावत् \"यता पुष्करपलाश आपो न श्लिष्यन्ते एवमेवंविदि पापं कर्म न श्लिष्यते\" इत्युपक्रम्य ब्रह्मविद्यामुपदिश्याम्नायते \"अथ यदु चैवास्मिञ्छव्यं कुर्वन्ति यदु च नार्चिषमेवाभिसम्भवन्ति अर्चिषोऽहरह्न आपूर्यमाणपक्षमापूर्यमाणपक्षाद्यान षडुदङ्ङेति मासांस्तान् मासेभ्यः संवत्सरं संसत्सरादादित्यमादित्याच्चन्द्रमसं चन्द्रमसो विद्युतं तत्पुरुषोऽमानवः स एनान् ब्रह्म गमयत्येष देवपतो ब्रह्मपथ एतेन प्रतिपद्यमाना इमं मानवमावर्तं नावर्तन्ते\" इति। तथाऽत्रैवाष्टमे \"अथैतैरेव रश्मिभिरूध्वर्माक्रमते\" इति। कौषीतकिनश्च देवयानर्मागमन्यथाऽधीयते \"स एतं देवयानं पन्थानमापद्याग्निलोकमागच्छति स वायुलोकं स वरुणलोकं स आदित्यलोकं स इन्द्रलोकं स प्रजापतिलोकं स ब्रह्मलोकम्\" इति। तथा बृहदारण्यके \"य एवमेतद्विदुयर्े चेमेऽरण्ये श्रद्धां सत्यमुपासते ते अर्चिषमभिसम्भवन्ति अर्चिषोऽह्न आपूर्यमाणपक्षमापूर्यमाणपक्षाद्यान् पण्मासानुदङ्ङादित्य एति मासान्मासेभ्यो देवलोकं देवलोकादादित्यमादित्याद्वैद्युतं वैद्युतात्पुरुषोऽमानवः स एत्य ब्रह्मलोकान् गमयति\" इति। तत्रैव पुनरन्यथा \"यदा वै पुरुषोऽस्माल्लोकात्प्रैति स वायुमागच्छति तस्मै स तत्र विजिहीते यथा रथचक्रस्य खं तेन स ऊर्ध्वमाक्रमते स आदित्यमागच्छति तस्मै स सत्र विजिहीते, यथा आडम्बरस्य खं तेन स ऊध्वर्माक्रमते स आदित्यमागच्छति तस्मै चन्द्रमसमागच्छति तस्मै स तत्र विजिहीयते, यथा आडम्बरस्य खं तेन स ऊर्ध्वमाक्रमते स चन्द्रमसमागच्छति तस्मै स तत्र विजिहीते यथा दुन्दुभेः खम्\" इत्यादि। तत्र संशयः- किमर्चिरादिरेक एव मार्ग आभिः श्रुतिपाद्यत इति तेनैव ब्रह्म गच्छति विद्वान्? उत तस्मादन्येऽन्यत्र मार्गा इति तैर्वाऽनेन वेत्यनियमः इति। किं युक्त्तम्? अनियम इति। कुतः? अनेकरूपत्वान्नैरपेक्ष्याच्चेति।। एवं प्राप्ते अभिधीयते- अर्चिरादिनेति। अर्चिरादिरेक एव मार्गः सर्वत्र प्रतिपाद्यते, अतोऽर्चिरादिनैव गच्छति। कुतः? तत्प्रथितेः- तस्यैव सर्वत्र प्रथितेः। प्रथितिः- प्रसिद्धिः, तस्यैव सर्वत्र प्रत्यभिज्ञानादित्यर्थः। प्रत्यभिज्ञानात्स एव मार्गः सर्वत्र न्यूनाधिकभावेन प्रतिपाद्यत इति विद्यागुणोपसंहारवदन्यत्र उक्त्तानामन्यत्रोपसंहारः क्रियेत। छान्दोग्ये तावदुपकोशलविद्यायां पञ्चाग्निविद्यायां चैकरूप एवाम्नायते; वाजसनेयके च पञ्चाग्निविद्यायां तथैवार्चिरादिरल्पान्तर आम्नायते, अतस्तत्रापि स एवेति प्रतीयते। अन्यत्रापि सर्वत्राग्न्यादित्यादयः प्रत्यभिज्ञायन्ते।। 1।।\n।। अर्चिराद्यधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.3.1 अर्चिराद्यधिकरणम्\nकिं विद्वानर्चिरादिनैकेन मार्गेण गच्छति, उत तेन वाऽन्येन वेत्यनियम इति संशयः। तदर्थं परीक्ष्यते - किं सर्वासु श्रुतिष्वर्चिरादिरेक एव मार्ग आम्नायते उत तत्रतत्रान्य इति। यदा अर्चिरादिरेक एव सर्वत्रोक्तः तदा तेनैव गच्छति। यदा तत्रतत्राम्नाता अन्ये, तदाऽन्यैर्वाऽनेन वेत्यनियम इति। छान्दोग्यवाजसनेयकादिषु नानाविधाः गतिप्रकाराश्श्रूयन्ते। छान्दोग्ये “यथा पुष्करपलाश आपो न श्लिप्यन्ते” इत्युपक्रम्य, “सर्वाणि .... नयति” सर्वेषु लोकेषु भाति य एवं वेद “अथ यदु चैवास्मिञ्छव्यं कुर्वन्ति यदु च नार्चिषमेवाभिसंभवन्त्यर्चिषोऽहरह्न आपूर्यमाणपक्षमापूर्यमाणपक्षाद्यान् षडुदङ्ङेति मासांस्तान्मासेभ्यसंवत्सरं संवत्सरादादित्यमादित्याच्चन्द्रमसं चन्द्रमसो विद्युतं तत्पुरुषोऽमानवस्स एनान्ब्रह्म गमयत्येष देवपथो ब्रह्मपथ एतेन प्रतिपद्यमाना इमं मानवमावर्तं नावर्तन्ते” इति, बृहदारण्यके “ य एवमेतद्विदुर्ये चामी अरण्ये श्रद्धां सत्यमित्युपासते तेऽर्चिषमभिसंभवन्त्यर्चिषोऽहरह्न आपूर्यमाणपक्षमापूर्यमाणपक्षाद्यान् षण्मासानुदङ्ङादित्य एति मासेभ्यो देवलोकं देवलोकादादित्यमादित्याद्वैद्युतं वैद्युतात्पुरुषोऽमानवस्स एत्य ब्रह्मलोकान्गमयति” इति। तत्रैवान्यथा “यदा वै पुरुषोऽस्माल्लोकात्प्रैति स वायुलोकमागच्छति तस्मै स तत्र विजिहीते यथा रथचक्रस्य खं तेन स ऊर्ध्वमाक्रमते स आदित्यमागच्छति तस्मै स तत्र विजिहीते यथाऽऽडम्बरस्य खं तेन स ऊर्ध्वमाक्रमते स चन्द्रमसमागच्छति तस्मै स तत्र विजिहीते यथा दुन्दुभेः खम्” इत्यादिषु। तेषां ब्रह्मप्राप्तौ नैरपेक्ष्यश्रवणात्तैर्वाऽर्चिरादिना वेति विकल्प इति पूर्वः पक्षः। राद्धान्तस्तु - सर्वत्रार्चिराद्यन्तर्भूतादित्यादीनां दर्शनात्स एवेति प्रत्यभिज्ञानात्, अन्यत्रोक्तानामन्यत्रोपसंहाराच्च, सर्वत्रार्चिरादिरेक एव मार्ग इति तेनैव गच्छति विद्वान्। सूत्रार्थस्तु - अर्चिरादिनैव गच्छति विद्वान्, कुतः? तत्प्रथितेः, प्रथितिः - प्रसिद्धिः - सर्वत्र तत्प्रत्यभिज्ञानादित्यर्थः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.3.1 अर्चिराद्यधिकरणम्\nअर्चिरादिनैकेन विद्वान् गच्छति, सर्वासु श्रुतिषु तच्चिह्वैस्तत्प्तत्यभिज्ञानात् ।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.3.1 अर्चिराद्यधिकरणम्\n।। अर्चिरादिना तत्प्रथितेः ।। 1 ।। पादसङ्गतिमाह - विदुष इति । ब्रह्मविदो मार्ग इति दर्शयितुं यथा पुष्करपलाश आपो न श्लिष्यन्ते\" इत्याद्वुदाहृतं, शव्यं-शवयोग्यं संस्कारं, यत्-यदि शवसंस्कारं यदि कुर्वन्ति यदि वा न कुर्वन्ति, अचिर्षमेव ते अभिसम्भवन्ति-प्राप्नुवन्तीत्यर्थः । उदङ्-आदित्य इत्यध्याहार्थं, छान्दोग्ये अर्चिरादिका गतिः श्रूयते, कौषीतकीवाक्य अग्निलोकादिका, वृहदारण्यकेऽप्यर्चिरादिका, तत्रैव वाय्वादिका च, आडम्बरं\nवाद्यविशेषः । अन्यत्र - विद्यान्तरे । किं विद्वानर्चिरादिनैव सार्गेण गच्छति? उत ततो मार्गान्तरेण वेत्यनियमः, किं सर्वविद्यास्वेको मार्ग आम्नायते? उत नानामार्गा इति, किं क्रमान्तराम्नानात् नानामार्गसमाश्रयणं न्याय्यम्? उतादित्यादिप्रत्यभिज्ञानेन मार्गैकत्वाश्रवणं न्याय्यमिति, नानामागर्ाश्रयणस्य न्याय्यत्वे नानाधिद्यासु नानामार्गाम्नानादनियमः, मार्गैकत्वाश्रयणे न्याय्ये सर्वविद्यासु मार्गैकत्वाम्नानादंर्चिरादिनैवेति नियमः, अनेकरूपत्वादित्यनेन क्रमभेदःक्रमिभेदश्च विवक्षितः । एवं प्राप्त इति - क्रमकमिभेदात्कथं मार्गैक्यमित्यत्राह - सर्वत्रेति । प्रत्यभिज्ञानं दर्शयति - छान्दोग्य तावदिति । अल्पान्तर इति - संवत्सरशब्दस्थाने देवलोकशब्द इति भावः । सर्वत्र - बहुषु प्रदेशेष्वित्यर्थः । परविद्यासु ब्रह्मप्रत्यभिज्ञानेऽपि गुणानन्त्यादुपसंहारो न शक्यत इति विद्यैक्यासम्भवः, मार्गान्वयिनां पदार्थानां द्वादशसंख्याऽन्तर्भूतत्वात् चिन्तायोग्यतयाऽग्न्यादिप्रत्यभिज्ञानुगुण्येन मार्गैक्यमिति भिदा । अत्र परे तु भिन्नविद्याशेषत्वाच्च भिन्नत्वम् । \"अथैतैरेव रश्मिभिः सत्यवधारणात् \"यावत् क्षिपेन्मनस्तावदादित्यङ्गच्छेत\" इति शैघ्य्रवचनाच्चेति, पूर्वपक्षयुक्त्ताराहुः । भिन्नविद्याशेषत्वेऽपि सुकृतदुष्कृतप्रहाणे भिन्नत्वादर्शनान्मन्दतया तदुपेक्षा । रश्मिभिरेवेत्ययोगव्यवच्छेदे एवकारमात्रस्य प्रमाणसिद्धबाधकत्वायोगात् अर्चिरादीनां देवतात्वेन मार्गदैर्ध्यहेतुत्वाभावेन शैघ्य्राविरोध इति तदनास्था । अन्ये तु ये चत्वारः पथयो देवयाना इति मन्त्रवणर्ाद्व्रहुत्वावगमाच्च पूर्वपक्षमाहुः । अर्चिरादिका, वाय्वादिका, सूर्यद्वारेणेति सूर्यादिका रश्मिमती, देवलोकवती वरुणादिलोकादिमती चेति चतुष्टयाधिक्यादमुमुक्षविषयत्वाच्च तदुनपन्यासः । मन्त्रवर्णस्तु चातराश्रम्याभिप्रायो व ऐष्टिकपाशुकसौगिकदार्विहौमिकगत्यभिप्रायो वा ।। 1 ।।\n।। अर्चिराद्यधिकरणं समाप्तम् ।।"
                            }
                        ]
                    },
                    {
                        "verse_number": 24,
                        "original_text": "Adhikaraṇa 4.3.2 वाय्वधिकरणम्\nवायुमब्दादविशेषविशेषाभ्याम् ॥4.3.2॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.3.2 वाय्वधिकरणम्\nअर्चिरादिनैव गच्छन्ति विद्वांस इत्युक्त्तम्, तत्रार्चिरादिके मार्गे छन्दोगा मासादित्ययोरन्तराले संवत्संरमधीयते मासेभ्यः संवत्सर संवत्सरादादित्यम्3 इति। वाजसनेयिनस्तु तयोरेवान्तराले देवलोकम् \"मासेभ्या देवलोकं देवलोकादादित्यम्\" इति। उभयत्रापि मार्गस्यैकत्वादुभावुभयत्रोपसंहार्यौ। तत्र मासादूर्ध्वमभिहितयोः संवत्सरदेवलोकयोः पञ्चम्याऽभिहितस्य श्रौतक्रमस्य तुल्यत्वेऽपि \"अर्चिषोऽहरह्न आपूयर्माणपक्षमापूर्यमाणपक्षाद्यान्षडुदङेति मासांस्तान्\" इत्यधिककालानां न्यूनकालेभ्य उत्तरोत्तरत्वेन निवेशदर्शनात् संवत्सरस्यैव मासादनन्तरं बुद्धौ विपरिवृत्तेः संवत्सर एव मासादूर्ध्वं निवेशयितव्य इति तत ऊर्ध्वं देवलोक इति निश्चीयते। अन्यत्र वाजसनेयिनः \"यदा वै पुरुषोऽस्माल्लोकात्प्रैति स वायुमागच्छति तस्मै स तत्र विजिहीते यथा रथचक्रस्य खं तेन स ऊर्ध्वमाक्रमते स आदित्यमागच्छति\" इत्यादित्यात्पूर्वं वायुमधीयते। कौषीतकिनस्तु \"स एतं देवयानं पन्थानमापद्ाग्निलोकमागच्छति स वायुलोकम्\" इत्यग्निलोकशब्दनिर्दिष्टादर्चिषः परं वायुमधीयते। तत्र कौषीतकिनां पाठक्रमेणार्चिषः परत्वेन प्राप्तस्य वायोर्वाजसनेयिनां \"तेन स ऊर्ध्वमाक्रमते स आदित्यमागच्छति\" इत्यूर्ध्वशब्दनिर्दिष्टश्रौतक्रमेण पाठक्रमाद्वलीयसा आदित्यात्पूवर्ं प्रवेशो निश्चीयते। अत आदित्यात्पूर्वं संवत्सरादूर्ध्वं देवलोको वायुश्च प्राप्तौ यथेष्टक्रमेण विद्वानभिगच्छेत्? उतानर्थान्तरत्वेन संवत्सरादूर्ध्वं देवलोकं सन्तं वायुमभिगच्छेदिति। किं युक्त्तं, भिन्नार्थत्वं, प्रसिद्धेः। भिन्नार्थत्वेचोर्ध्वशब्देन पञ्चम्या चोभयोः संवत्सरादित्यान्तराले श्रुतिक्रमेण प्राप्तत्वाद्विशेषाभावाच्च यथेष्टम् इति प्राप्त उच्यते- वायुमब्दात् इति। वायुं संवत्सरादूध्वर्मभिगच्छेत्। कुतः? अविशेषविशेषाभ्यां वायोरेव निर्दिष्टत्वात्। देवलोकशब्दो ह्यविशेषेण सामान्येन देवानां लोक इत्यनेन रूपेण वायुमभिधत्ते। \"स वायुमागच्छति तस्मै स तत्र\" इति वायुशब्दो विशेषेण वायुमभिधत्ते। अतो देवलोकवायुशब्दाभ्यामविशेषविोषाभ्यां वायुरेवाभिधीयत इति संवत्सरादूर्ध्वं वायुमेवाभिगच्छेत्। कौषीतकिनां वायुलोकशब्दश्चाग्निलोकशब्दवत् वायुश्चासौ लोकश्चेति व्युत्पत्त्या वायुमेवाभिधत्ते। वायुश्च देवानामावासभूत इत्यन्यत्र श्रूयते \"योऽयं पवत एष देवानां गृहा\" इति।। 2।।\n।। वाय्वधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.3.2 वाय्वधिकरणम्\n'तेऽर्चिषमभिसंभवन्त्यर्चिषोऽहरह्नः' इत्यारभ्य, 'मासेभ्यस्संवत्सरं संवत्सरादादित्यम्' इति छान्दोग्ये श्रुतम्। तत्र संवत्सरादित्ययोर्मध्ये देवलोको वायुश्च श्रुतौ श्रुत्यन्तरे। द्वयोः प्रकरणयोः किं देवलोको वायुश्चार्थान्तरभूतौ, उत वायुरेक एवेति संशयः। शब्दभेदादर्थान्तरभूताविति पूर्वः पक्षः। अर्थान्तरत्वे सति, 'देवलोकादादित्यमिति' देवलोकस्य, 'तेन स ऊर्ध्वम् आक्रमते स आदित्यम्' इति वायोश्चादित्यात्पूर्वत्वेन श्रौतक्रमनिर्दिष्टत्वाद्देवलोकवायू यथेष्टक्रमेण निवेशयितव्यौ। राद्धान्तस्तु - वायुरेव देवलोकशब्देन निर्दिष्ट इति तस्मादनन्यः। देवानां लोक इति हि देवलोकः, देवानां वासस्थानमित्यविशेषेण निर्दिष्टम्। 'योऽयं पवत एष एव देवानां गृहाः' इति वायोर्विशेषेण देवानां वासस्थानत्वेन श्रुतत्वादविशेषनिर्दिष्टो देवलोको वायुरेवेति निश्चीयत इति, संवत्सरादूर्ध्वं वायुर्वायोरादित्य इति क्रमश्च स्यात्। सूत्रार्थस्तु - अब्दात् - संवत्सरादूर्ध्वं आदित्यात्पूर्वं वायुमेकमेव निवेशयेत्, देवलोकवायुशब्दाभ्याम् अविशेषविशेषाभ्यां वायोरेकस्यैव निर्दिष्टत्वात्, देवानां निवासस्थानमित्यविशेषण हि देवलोकशब्दो वायुं देवानामावासस्थानभूतमभिदधाति, वायुशब्दस्तमेव विशेषेणेति द्वयोः प्रकरणद्वयविहितयोरेकत्वादित्यर्थः ॥२॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.3.2 वाय्वधिकरणम्\n\"मासेभ्यः संवत्सरं संवत्सरादादित्यम्\" इत्यब्दादित्ययोर्मध्ये द्वयोःप्रकरणान्तरयोरेकत्र देवलोकः श्रुतः ; इतरत्र वायुः । देवलोकशब्दो देवानां लोक इति वायोरविशेषाभ्यां देवलोकवायुशब्दाभ्यां वायुरेक एवाभिहितश् इत्यब्दादूर्ध्वमादित्यात्पूर्वं वायुमेव निवेशयेत् ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.3.2 वाय्वधिकरणम्\n।। वायुमव्दादविशेषविशेषाभ्याम् ।। 2 ।। सङ्गतिः स्फुटा, संवत्सरादित्ययोर्मध्यप्राप्तौ वायुदेवलोकौ किमनियतक्रमेण निवोयितव्यौ? उत नेति, किं वायुदेवलोकशब्दावर्थान्तरपरौ? उत नेति, किं देवलोकशब्दस्य देवावासपरत्वं न्याय्यम्, उत वायोर्देवगृहत्वश्रवणानुरोधेन वायुपरत्वं न्याय्यं? देवावासपरत्वे न्याय्ये तयोः शब्दयोरर्थान्तरपरत्वादनियतक्रमेण निवेशः, वायुपरत्वे सत्यर्थान्तरत्वाभावादनियतक्रमेण निवेशाभावः स्यात् । अर्चिरादिनैवेत्यादि - संशयं वक्त्तुं विषयं शोधयति । तत्रेत्यादिना - श्रुत्यर्थपाठप्रवृत्तिमुख्यकाण्डाः क्रमप्रमाणानि तत्र प्रातिपदिकाभिहितो विभक्त्तयभिहितश्च श्रौत एवेत्यत्र पञ्चम्यभिहितं संवत्सरदेवलोकयोर्मासादूर्ध्वत्वमविशिष्टं, तत्र संवत्सरस्य मासादूर्ध्वभावित्वे अविककालानां न्यूनकालोत्तरनिवेशरूपार्थस्वभावोऽधिकहेतुरस्ति, अतो मासा\nनन्तरं संवत्सरप्राप्तिः, तत ऊर्ध्वमादित्यात् पूर्वं देवलोक इति स्थितं, वृहदारण्यके अन्यत्रादित्यात्पूर्वं वायुः श्रुतः, कौषितकीवाक्येऽग्नेः परत्वेन वरुणात् पूर्वत्वेन वायुः पाठक्रमसिद्धः, तत्र पाठक्रमात् बलीयसा वाजसनेयकोक्त्तश्रौतक्रमेण पाठक्रमप्राप्तस्याग्न्यनन्तरत्वस्य बाधितत्वादादित्यात्, पूर्व एव वायुः\" प्राप्तः देवलोकश्च प्राप्तः- तत्र संशय इत्यर्थः । \"मासेभ्यो देवलोकं देवलोकादादित्य\"मिति देवलोकस्यादित्यात् पूर्वत्वं पञ्चम्यभिहितं \"स ऊर्ध्वमाक्रमते\" इति वायोरादित्यात्पूर्वत्वं प्रातिपदिकाभिहितं । विशेषाभावाच्चेति - यथापूर्वं संवत्सरस्य मासानन्तरत्वे पञ्चमीमात्रादधिकोऽधिककालानां न्यूनकालोत्तरनिवेशो हेतुरुक्त्तः, तथाऽत्र श्रुतिप्रमाणादधिकं प्रमाणं नास्तीत्यर्थः ।\nसिद्धान्तमाह - वायुमिति । अविोषविशेषाभ्यां- सामान्यं विशेषाभ्यां, देवलोकशब्दः सामान्यशब्दः, वायुशब्दो विशेषः । लोकपरत्वव्यवृत्त्यर्थमाह - वायुश्चासाविति । उक्त्तस्यावयवार्थस्य प्रामाणिकत्वं दर्शयति - वायुश्च देवानामिति । ननु \"संवत्सरः खलु वै देवानां पूः\" इति श्रुत्यनुरोधेन देवलोकशब्दस्य संवत्सरविषयत्वं किं न स्यात्, नैवं- संवत्सरस्य देवपरत्वोक्त्तेः स्तुतिमात्रत्वात्, वायोर्देवगृहत्वस्य वास्तवत्वादवास्तवप्रहाणेन वास्तवस्वीकारस्य न्याय्यत्वाच्च । ज्योतिर्मयकृत्स्नवैमानिकदेवतागणस्य वायुपाशधृतत्वात् वायोर्देवगृहत्वं हि\nयर्थार्थः । परे चापरे चाहुः- मासानन्तरमर्थक्रमात् संवत्सरस्तदनन्तरं देवलोकः तदनन्तरं वायुरिति \"वायुमब्दा\"दिति सूत्रविर्देशः छान्दोभ्यश्रुत्यपेक्षः, तत्र संवत्सरस्य पठितत्वादिति, तदयुक्त्तं, देवलोकवायुशब्दयोः सामान्यविशेषरूपेणैकार्थत्वे सम्भवत्यर्थभेदकल्पनानुपपत्तेः, देवलोकादूर्ध्वं वायोर्निवेशे सति \"देवलोकादादित्य\"मिति श्रौतक्रमभङ्गश्च देवलोकस्य सूत्रेणानिरूपितत्वं च स्यात्, वायोरब्दादूर्ध्वं निवेशपरत्वादस्य सूत्रान्तराभावाच्च, संदिग्धेऽर्थे न्यायश्च वक्त्तव्य एव \"स ऊर्ध्वमाक्रमते स आदित्यमागच्छति\" \"देवलोकादादित्य\" मिति श्रौतक्रमसाम्यात् भवति च संशयः, वायुदेवलोकयोरेकत्वे च न संशयसम्भवः, अत एव \"अविशेषविशेषाभ्या\"मिति सौत्रपदस्य वायोरग्न्यानन्तर्ये शाब्दक्रमविशेषाभावादादित्यात् पूर्वत्वे ऊर्ध्वशब्देन विशेषावगमाच्चेति व्याख्यानमप्ययुक्त्तम्, अतो यथाभाष्यमेव सूत्रार्थः । अन्यैस्तु वायुः किमग्नेरुपरि निवेशयितव्यः? उत संवत्सरस्योपरि? उतादित्यस्याधस्तादिति संशय उक्त्तः । तदचतुरम्, अग्नेरानन्तर्यपक्षस्तावन्मन्दः, तस्य पाठक्रमप्रतिपन्नस्य श्रौक्रमेण स्फुटबाधात्, संशयशिरोन्तरद्वयन्तु वांयुदेवलोकयोरेकत्वेऽनुत्थितं स्यात्, अतः पृथकत्वैकत्वे संशयितव्ये, एकत्वे नियमेन वायुप्राप्तिः, पृथक्त्वे विकल्पेन प्राप्तिश्च फलम्, अतः सहेतुकः सफलः संशयो भाष्योक्त्त एव ज्यायान् ।। 2 ।।\n।। वाय्वधिकरणं समाप्तम् ।।"
                            }
                        ]
                    },
                    {
                        "verse_number": 25,
                        "original_text": "Adhikaraṇa 4.3.3 वरुणाधिकरणम्\nतटुतोऽधिवरुणः संहन्धात् ॥4.3.3॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.3.3 वरुणाधिकरणम्\nकौषितकिनां \"स एतं देवयानं पन्थानमापद्याग्निलोकमागच्छति स वायुलोकं स वरुणलोकं स आदित्यलोकं स इन्द्रलोकं स प्रजापतिलोकं स ब्रह्मलोकम्\" इत्यत्राग्निलोकशब्दस्याचिर्ः- पर्यायत्वेन प्राथम्यमविगीतम्। वायोश्च संवत्सरादूध्वर्ं निवेश उक्त्तः। आदित्यस्याप्यत्र प्राप्तपाठकमवाधेन \"देवलोकादादित्यमादित्याच्चन्द्रमसम्\" इति वाजसनेयकोक्त्तश्रुतिक्रमाद्देवंलोकशब्दाभिहिताद्वायोरुपरि निवेशः सिद्धः। इदानीं वरुणेन्द्रादिषु चिन्ता। किमेते वरुणादयो यथापाठं वायोरूर्ध्वं निवेशयितव्याः? आहोस्विद्विद्युतोऽधीति विशये, अर्चिः प्रभृतिषु सर्वेषु \"अर्चिषोऽहः\" इत्यादि श्रुतिक्रमोपरोधाद्विद्युतः परस्ताच्च \"तत्पुरुष्रोमानवः स एनान् ब्रह्म गमयति\" इति विद्युत्पुरुषस्य ब्रह्मगमयितृत्वश्रवणाच्च सर्वत्रावकाशभावेनाप्राप्तौ चोपदेशावैयर्थ्यायावश्यं कस्यचिद्वाधायत्वे पाठक्रमानुरोधेन वायोरनन्तरं वरुणो निवेशयितव्यः। वाय्वादित्ययोः क्रमस्य बाधितत्वेन इन्द्रप्रजापती अपि ह्यत्रैव निवेशयितव्यौ इति प्राप्ते उच्यते- तडित्रोधिवरुणः इति। वरुणस्तावद्विद्युत उपरिष्टान्निवेशयितव्यः? कुतः सम्बन्धात् मेधादरविर्तित्वाद्विद्युतो वरुणेन सम्बन्धो लोकवेदयोः प्रसिद्धः। एतदुक्त्तं भवति- वरुणा; दीनामुपदेशावैयर्थ्याय क्कचिन्निविशयितव्यत्ये सति पाठक्रमादर्थक्रमस्य बलीयस्त्वाद्विद्युत्रोधिवरुणो निवेशयितव्यः। ततश्च अमानवस्य गमयितृत्वं व्यवधानसहमित्यवगम्यते। तस्य च व्यवधानसहत्वादिन्द्रदेश्चोपदिष्टस्यावश्यनिवेशयितव्यस्य वरुणादुपर्युपदिष्टत्वादागन्तूनामन्ते निवेशयितव्यत्वाच्च वरुणादुपरीन्द्रादिर्निवेशयितव्य इति ॥ 3 ॥\n।। वरुणाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.3.3 वरुणाधिकरणम्\nछान्दोग्यवाजसनेयककौषीतीप्रभृतिष्वाम्नातस्यार्चिरादिमार्गस्यार्चिरहरापूर्यमाणपक्षोत्तरायण संवत्सरवाय्वादित्यचन्द्रविद्युद्वरुणेन्द्रप्रजापतिरूपस्योपसंहारे वायुपर्यन्तस्य श्रुत्यादिभिः क्रमप्रकारः उक्तः। वरुणेन्द्रप्रजापतीनां किं विद्युत उपरि निवेशः, उत वायोरुपरीति संशयः “स वायुलोकं स वरुणलोकम्” इति कौषीतकीपाठक्रमेण वायोरुपरि वरुणस्य निवेशः। इन्द्रादेरपि वरुणनिवेशाय वाय्वादित्ययोः क्रमस्य बाधितत्वात्तत्रैव वरुणोपरीति पूर्वः पक्षः। रान्द्वान्तस्तु - विद्युतो मेघोदरवर्तित्वेन विद्युद्वरुणयोर्लोके वेदे च संबन्धावगमात्पाठक्रमादर्थक्रमस्य बलीयस्त्वेन वरुणस्य विद्युत उपरि निवेशः कार्यः। इन्द्रादेरपि वरुणनिवेशाय विद्युतो व्यवधानसहत्वदर्शनाद्वरुणोपरि निवेशः। सूत्रं च व्याख्यातम् ॥3॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.3.3 वरुणाधिकरणम्\nतटितोऽनन्तरं वरुणो निवेश्यः, मेघोदरवर्तित्वाद्विद्युतो मेघस्थजलात्मकत्वेन लोकवेदयोर्वरुणस्य विद्युत्संबन्धावगमात् ; तदनन्तरमिन्द्रप्रजापतिपाठक्रमात् प्रबलविशेषाभावाच्च ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.3.3 वरुणाधिकरणम्\n।। तटितोऽधिवरुणः सम्बन्धात् ।। 3 ।। किं वरुणादयो यथापाठं निवेः शयितव्याः? किं विद्युतोऽधीति, किं वरुणस्य विद्युत्सम्बन्धानुरोध उपपन्नो नेति, अनुपपत्तौ यथापाठं निवेशः, उपपत्तौ विद्युत्रोधिनिवेशः, कौषीतकिनामित्यादिना वक्ष्यमाणार्थवैशद्याय पूर्वोक्त्तार्थं द्रढयति, तत्रार्चिषः प्रथम्ये वायोः संवत्सरात् पूर्वत्वे\nआदित्यस्य वायोरूध्वर्त्वे च कौषीतकिवाक्याविमानं विगीतविषये तस्य दौवर्ल्यं चाह निरूपितांशनिरूपणीयाशप्रदर्शनार्थेन कौषीतकिनामित्यादिना - आदित्यस्यापीति । अत्रकौषीतकिवाक्ये - उपदेशावैयर्त्यायेति । क्रमिबाधादपि क्रमबाधो न्याय्य इति भावः । इन्द्रप्रजापती अपि ह्यत्रैव निवेशयितव्याविति - वरुणे वाय्वनन्तरे सति इन्द्रप्र\nजापत्योरन्यत्र निवेशे क्रमद्वयभङ्गः स्यात्, तस्मादैकक्रममात्र भङ्गेन तयोरपि क्रमिणोः सावकाशत्वं युक्त्तमिति भावः । वरुणस्तावदित्यादि - विद्युच्छ वरुणाभिमानविषयं जलं च मेधोदस्स्थं तत्र विद्युतः स्फुटतरदृश्यत्वात् सलिलस्य तथा दृश्यत्वाभावाच्च सलिलस्य विद्युत उपरि स्थितिर्गम्यते, एवमभिन्नानविषययोः सम्बन्धनुारूपमभिमानिदेवतयोरपि सम्बन्धो न्याय्य इति तडिदभिमानिन ऊर्ध्वं जलाभिमानी वरुण इति भावः । किञ्च द्युपर्जन्यपृथिवीक्रमेण पर्जन्यः स्वर्गादनन्तरस्थः तडित्ततोऽप्यधस्तात्, तडित्पुरुषस्योपरि वरुणो भेधोदरे । तडित्सम्बन्धोऽस्तु तेन पाठक्रमं वाधित्वा कथं तडिदुपरि वरुणनिवेशः कथं वेन्द्रप्रजापत्त्योस्तत्रावकाश इत्यत्राह - एतदुक्त्तमिति । अर्थक्रमस्य पाठक्रमात् वलीयस्त्वेन वरुणस्य तटिदुपरि निवेशः कौषीतकिपाठक्रमानुरोधात् आगन्तूनामन्ते निवेशयितव्यत्वरूपान्मीमांसासिद्धव्यायाच्चेन्द्रप्रजापत्योर्वरुणोपरि निवेशः । तडितो\nगमयितृत्वाव्यवधानाय वरुणस्तडितः पूर्वं निवेश्यः, तथा सति भेधोदरसम्बन्धरूपार्थकमोऽपि स्यादिति चेन्न, तथा सतीन्द्रप्रजापत्योयर्थापाठं वरुणतडिन्मध्यनिवेशेऽर्थक्रमभङ्गात् तडिदानन्तर्यो वरुणेन्द्रप्रजापतीनां पाठक्रमभङ्गप्रसङ्गः, तस्मात्पाठक्रमानुरोधेनार्थक्रमानुविधाने सम्भवति न पाठक्रमभङ्गो युक्त्तः । तडितो गमयितृत्वमव्यवहितमिति न श्रुतं तस्मात्तस्य गमयितृत्वं व्यवधानसहमित्ययमेव क्रम इत्यर्थः । अत्रास्मदाचार्याणां वरदमिश्राणामयं श्लोकः \"अर्चिरहस्सितपक्षानुदगयनाब्दमरुदर्केन्दून् । अपि वैद्युतवरुणेन्द्रप्रजापतीनातिवाहिकानाहुः\" इति ।। 3 ।।\n।। वरुणाधिकरणं समाप्तम् ।।"
                            }
                        ]
                    },
                    {
                        "verse_number": 26,
                        "original_text": "Adhikaraṇa 4.3.4 आतिवाहिकाधिकरणम्\nआतिवाहिकास्तल्लिङ्गात् ॥4.3.4॥\nवैद्युतेनैव ततस्तच्छ्रुतेः ॥4.3.5॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.3.4 आतिवाहिकाधिकरणम्\nइदमिदानीं चिन्त्यते- किमर्चिरादयो मार्गचिह्नभूताः? उत भोगभूमयः? अथवा विदुषां ब्रह्म प्रेष्सतामतिवोढारः- इति। किं तावद् युक्त्तम्? मार्गचिह्नभूता इति। कुतः? उपदेशस्य तथाविध त्वात्; दृश्यते हिलोके ग्रामादीन्प्रति गन्तृणामेवं विधो देशिकैरुपदेशः इतो निष्क्रम्यामुकं वृक्षममुकां नदीममुकं च पर्वतपार्श्वं गत्वाऽमुकं ग्रामं गच्छ\" इति। अथवा भोगभूमय एताः स्युः, कालविशेषतया प्रसिद्धानामहारदीनां मार्गचिह्नत्वानुपपत्तेरन्यस्य च मार्गचिह्नभूतस्यैतेषामनभिधायकत्वात्। भोगभूमित्वं च \"एत एव लोका यदहोरात्राण्यर्धमासा मासा ॠतवः संवत्सराः\" इत्यरादीनां लोकत्ववचनादुपपद्यते। अत एव कौपीतकिनः \"अग्निलोकमागच्छति\" इत्यादिना लोकशब्दानुविधानेनार्चिरादीन् पठन्तीति। एवं प्राप्ते व्रूमः- आतिवाहिकाः इति। विदुषामतिवाहे परमपुरुषेण नियुक्त्ता आतिवाहिकादेवताविशेषा एतेऽर्चिरादयः। कुतः? तल्लिङ्गात्- अतिवहनलिङ्गात्। अतिवहनं हि गन्तृणां गमयितृत्वम्; गमयितृत्वं च \"तत्पुरुषोऽमानवः स एनान्ब्रह्म गमयति\" इत्युपसंहारे श्रूयमाणं पूर्वेषामप्यविशेषश्रुतानां स एव सम्बन्ध इति गमयति। वदन्ति चार्चिरादयः शब्दाः अर्चिराद्यात्मभूतानभिमानिदेवताविशेषान्। \"तं पृथिव्यव्रवीत्\" इतिवत्।। 4।।\nयद्येवं \"तत्पुरुषोऽमानवः स एनान् ब्रह्म गमयति\" इति वैद्युतस्यैव पुरुषस्य ब्रह्मगमयितृत्वश्रुतेः, विद्युतः परेषां वरुणादीनां कथमातिवाहिकत्वेनान्वय इत्यत्राह - ततः- विद्युत उपरि, वैद्युतेन- अमानवेनैवातिवाहिकेन विदुषामाब्रह्मप्राप्तेः गमनम्। कुतः? तच्छ्रुतेः \"स एनान् ब्रह्म गमयति\" इति तस्यैव गमयितृत्वश्रुतेः। वरुणादयस्तु अनुग्राहका इति तेषामप्यातिवाहिकत्वेनान्वयो विद्यत एव।। 5।।\n।। आतिवाहिकाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.3.4 आतिवाहिकाधिकरणम्\nकिमर्चिरादयो विदुषो ब्रह्म प्रेप्सोर्मार्गचिह्नभूताः, उत गमयितार इति संशयः। 'अमुकं वृक्षममुकां नदीममुकं पर्वतपार्श्वं गत्वाऽमुकं ग्रामं गच्छ' इत्यादिदेशिकोपदेशप्रकारदर्शनान्मार्गचिह्नभूताः - इति पूर्वः पक्षः। राद्वान्तस्तु - “स एनान्ब्रह्म गमयति “ इति वैद्युतपुरुषस्य गमयितृत्वदर्शनात् इतरेषां चाविशेषनिर्दिष्टानां स एव संबन्ध इति निश्चीयते। “अग्निलोकम्” इत्यादि लोकशब्दोऽपि मध्ये भोगाभावाद्गमयितृत्व एवोपपद्यते। सूत्रार्थस्तु - आतिवाहिकाः - विदुषामतिवाहे परमपुरुषेण नियुक्ताः, अर्चिराद्यभिमानिदेवताविशेषाः गमयितारः इत्यर्थः, स एनान्ब्रह्म गमयतीति लिङ्गात् ॥\nततः विद्युत उपरि वैद्युतेन विदुषो गमनम् तच्छ्रुतेः। स एनान्ब्रह्म गमयतीति तस्यैव श्रुतेः, वरुणादीनां तदनुग्राहकत्वेन गमयितृत्वमिति निश्चीयत इत्यर्थः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.3.4 आतिवाहिकाधिकरणम्\nअर्चिराद्यभिमानिदेवताविशेषा विदुषामातिवाहिकत्वेन परमपुरुषनियुक्ता इति विज्ञायते । \"स एनान् ब्रह्म गमयति\" इति तेष्वेकत्रगमयितृत्वदर्शनाल्लिङ्गात् ।।\n\"चन्द्रमसो विद्यतं तत्त्पुरुषोऽमानवः स एनान् ब्रह्म गमयति\" इति श्रुतेर्वैद्युत पुरुषात् परस्तात् स एव ब्रह्म गमयिता । वरुणेन्द्र प्रजापतीनां तदनुग्राहत्वमेव ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.3.4 आतिवाहिकाधिकरणम्\n।। आतिवाहिकास्तल्लिङ्गात् ।। 4 ।। अवान्तरसङ्गतिः स्फुटा, किमर्चिरादयो मार्गाचिह्नभूताः, उत भोगभूमयः?\nउतातिवोढारः? इति, किं लौकिकोपदाशप्रक्रमानुरोधो न्याय्यः, किम्, \"एत एव लोका यदहोरात्राण्यर्द्धमासा ॠतवः संवत्सराः\" इति वाक्यानुरोधो युक्त्तः? उत गमयितृत्वलिङ्गानुरोध उचितः, आद्ये मार्गचिह्नत्वं, द्वितीये\nभोगभूमित्वं, तृतीये त्वातिवाहिकत्वम् । अथवेत्यादि - भोगभूमित्वस्याप्यवाचकाः शब्दा इत्यत्राह - एत एव लोका इति । लोका अहरादिशब्दवाच्या इत्यस्य वाक्यस्यार्थ इति पूर्वपक्षिणो हृदयम् । अत्राहरादिकालविशेषाणां लोकशब्दवाच्यत्वमुक्त्तं स्यात्, न भोगभूमीनामहरादिशब्दवाच्यत्वमित्यत्राह - अत एव कौषीतकिन इति । लोकशब्दानुविदानमनुवृत्तिः \"तस्मै स तत्र विजिहीर्षते\" इत्यपि लोकत्वासाधकहेतुरर्थसिद्धः । राद्धान्तमाह - एवमिति । तह्यहरादिशब्दाः कथं देवतावाचिन इत्यत्राह - वदन्ति चेति । \"पृथिव्यब्रवीत्\" आपो वा अकामयन्त\" अग्निर्वाग् भूत्वा मुखं प्राविशत्, \"आदित्यश्चक्षुर्भूत्वा अक्षिणी प्राविशत्\" इतिवदिति भावः । उत्तरसूत्रशङ्कामाह - यद्येवमिति ।। 4 ।।\n।। वैद्युतेनैव ततस्तच्छ्रुतेः ।। 5 ।। ततश्शब्दस्य पश्चाद्भावपरत्वव्यावृत्त्यर्थं व्याचष्टे - ततो विद्युत इति । तह्यातिवाहिकेषु वरुणादीनामन्वयः कथमित्यत्राह - वरुणादयस्त्विति । परेषां पक्षे नातीव विरोधः, सगुणोपासकविषयमित्येतावत्तु पूर्वमेव प्रत्युक्त्तम्, तेषां च पक्षे उपपादनप्रकारवैषम्यमेव, न तूपपाद्यवैषम्यं, \"स एनान् ब्रह्म गमयति\" इति गमयितुरमानवत्वं दर्शयति, इदं च विशेषणं मानवगमयितृत्वव्यवच्छेदकत्वात् पूर्वेषां मानवत्वेन गमयितृत्वे लिङ्गम्, अमानवत्वं नाम मनोदेशातिगत्वम्, अचेतनानामग्न्यादीनां गमयितृत्वायोगात्,\nसंपिण्डितकरणग्रामस्योत्कान्तस्यापि स्वातन्त्र्ेण गमनार्यागात् अर्चितरद्यभिमानिनो देवा आत्मनो गमयितारोऽभ्युपगन्तव्या इति, अमानवशब्दस्य यौगिकत्वेऽपि व्यवच्छेद्यस्य मानवत्वं गमयेत्, न गमयितृत्वं, विशेषणं हि स्वप्रत्यनीकाकारयोगं व्यवच्छेद्यस्य दर्शयति, न त्वाकारान्तरसाम्यं, चन्द्रमसा संवादादिदर्शनादत्यन्तापटुकरणत्वमपि दुर्वचम्, अतस्तदनादरः । अन्ये तु वरुणस्य तडित्सम्बन्धो वर्षद्वारकः स तस्य वाय्वादित्याभ्यामपि तुल्यः \"वायुर्वै वृष्टया ईशे तस्माद्वायुप्रच्युतादिवो वृष्टि\"रिति \"याभिरादित्यस्तपति रश्मिभिस्ताभिः पर्जन्यो वर्षति\" इति च तयोवृष्टिहेतुत्वश्रवणात्, ततश्च केवलार्थक्रमेण विद्युत उपरि निवेशनादपि पाठक्रमसहकृतार्थक्रमवशादादित्यस्याधस्ताद्वरुणो निवेशनीय इति सिद्धान्तयन्ति, \"तडितोऽधी\" ति सूत्रं विद्युत उपरि वरुणनिवेशनपरं व्याख्यातं, तत्र वाय्वादित्यतडिद्भिः सम्बन्धस्यसमानतयाऽतिप्रसङ्गारिहारार्थं शङ्कान्तरमेवमुपन्यस्तं \"स एनान् ब्रह्म गमयति, इति श्रवणाद्विदुषामन्येन नेतव्यत्वं प्रतीयते, न तु स्वयं गन्तृत्वं, तत्र प्रजापतिरिन्द्रश्च चेतनत्वात् स्वस्वलोकावधि नेतारौ, विद्युतस्त्वचेतनत्वात् इन्द्रलोकावधिनेतृत्वानुपपत्तेर्नेतृविशेषाकाङ्क्षायां वरुणस्य विद्युत्सम्बन्धश्चास्तीत्याकाङ्क्षासहकृतात् सम्बन्धाद्विद्युत उपरि वरुणो निवेशनीय इत्युकत्वातर्ह्यर्चिरादीनामप्यचेतनत्वेन नेतृत्वानुपपत्तेस्तत्रापि नेतृभिरन्यैर्भवितव्यमिति शङ्कापरिहारार्थमर्चिरादीनां चेतनत्वेन नत्रन्तरनैराकाङ्क्ष्यप्रतिपादकम् \"आतिवाहिकाः\" इत्यादि सूत्रं व्याख्यातम् । अस्मिन्सूत्रे मार्गपरत्वं भोगभूमित्वं चार्चिरादीनां पूर्वपक्षीकृत्य देवतात्वं समर्थितम् । तलवकारिणां \"गहासि देवोऽसि\" इत्यादिश्रुतौ \"तमग्निरभिप्रवहति तं वायुरभिप्रवहति\" इत्यादिना पृथिव्यर्ग्विायुरन्तरिक्षलोको दिशोऽहोरात्रैऽर्धमासा मासा ॠतवः संवत्सरो दिव्यगन्धर्वाष्सरसो द्यौर्देवा आदित्यश्चन्द्रमा\" इत्यातिवाहिका उच्यन्ते, त एवैते अर्चरादयस्तत्तन्नामधेयक्रमप्रत्यभिज्ञानलिङ्गात्, \"देवानामेव महिमानं गत्वा आदित्यस्य सायुज्यं गच्छति\" इति विदुषां तत्र सायुज्यप्राप्तिरर्चिरादीनां देवतात्वे लिङ्गम्, अतो न तत्र नेत्रन्तरापेक्षा, विद्युतस्त्वचेतनतया तदपेक्षाऽस्तीति तस्या उपरि वरुणो नेतेति पूर्वपक्षं परिसमाप्य सिद्धान्त उच्यते- वैद्युतेनैवेति सूत्रेण, \"आदित्याद्वैद्युतं वैद्युतात्पुरुषोऽमानव एत्य ब्रह्मलोकान् गमयति\" इति अमानवस्य पुरुषस्यब्रह्मलोकगमयितृत्वं वैद्युतस्यापादनत्वं चावगम्यते, अतो विद्युदभिमानी पुरुषो वैद्युतः, स च ब्रह्मलोकादर्वाचीनेषु लोकेषु नेतेति प्रतीतम् । अतो नेत्रन्तरनिराकाङ्क्षत्वाद्वरुणो यथाश्रुति वायोरुपर्येव वर्तते, न तु तस्यास्ति नेतृत्वमिति सिद्धान्तसूत्रं वर्णयन्ति । अत्रोच्यते- आदित्यादधस्ताद्वरुणनिवेशनस्य सिद्धान्तितत्वं तावदयुक्त्तं, पाठक्रमार्थक्रमयोरुभयोरपि श्रौतक्रमवाद्यत्वात् \"स वायुमागच्छति तस्मै स तत्र विजिहीते यथा रथचक्रस्य स्वं तेन ऊर्ध्वमाक्रमते स आदित्यमागच्छति\" इति \"देवलोकादादित्य\"मिति च वायोरनन्तरमादित्यस्य श्रौतक्रमप्राप्तत्वात् तयोर्मध्ये \"स वायुलोकं स वरुणलोकं स आदित्यलोक\"मिति पाठक्रमानुरोधेन वरुणनिवेशनं हि श्रौतक्रमबाधितं स्यात्, एतदुक्त्तं भवति- वाय्वादित्ययोर्मध्ये तडित उपरि च वरुणनिवेशनमर्थक्रमप्राप्तं, तत्र वाय्वादित्ययोरर्थकनस्य श्रौत्रक्रमबाधितत्वादबाधितार्थक्रमेण तडित उपरि वरुणनिवेशनमेव युक्त्तमिति । किञ्च अर्थक्रमानुगृहीतपाठक्रमेण क्रमनिर्णये कर्तव्ये वृष्टिहेतुत्वलक्षणार्थक्रमसचिवेन \"स आदित्यलोकं स इन्द्रलोकं स प्रजापतिलोक\"मिति पाठक्रमेणादित्यादुपरि इन्द्रनिवेशनप्रसङ्गः, \"आदित्याच्चन्द्रमस\"मिति श्रौतक्रमविरोधातदयुक्त्तमिति चेत्- पूर्वदर्शितश्रौतक्रमविरोधात् वायोरूर्ध्वं वरुणनिवेशनमप्ययुक्त्तं यतः श्रौतक्रमाविरोधात् विद्युतः, परं वरुणनिवेशनमेव युक्त्तम्, अत एव तडितोऽधीति सिद्धान्तसूत्रं, न तु पूर्वपक्षविषयम् । अत एवातिवाहिका इत्यादि सूत्रद्वयमधिकरणान्तरं भवितुमर्हतीति तस्य परोक्त्तयोजनाऽनुपपन्ना ।। 5 ।।\n।। आतिवाहिकाधिकरणं समाप्तम् ।।"
                            }
                        ]
                    },
                    {
                        "verse_number": 27,
                        "original_text": "Adhikaraṇa 4.3.5 कार्याधिकरणम्\nकार्यं बादरिरस्य गत्युपपत्तेः ॥4.3.6॥\nविशेषितत्वाच्च ॥4.3.7॥\nसामीप्यात्तु तद्व्यपदेशः ॥4.3.8॥\nकार्यात्यये तदध्यक्षेण सहातः परमभिधानात् ॥4.3.9॥\nस्मृतेश्च ॥4.3.10॥\nपरं जैमिनिर्मुख्यत्वात् ॥4.3.11॥\nदर्शनाच्च ॥4.3.12॥\nन च कार्ये प्तत्यभिसंधिः ॥4.3.13॥\nअप्रतीकालम्बनान्नयतीति बादरायण उभयथा च दोषात् तत्क्रतुश्च ॥4.3.14॥\nविशेषं च दर्शयति ॥4.3.15॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.3.5 कार्याधिकरणम्\nअर्चिरादिनैव गच्छति विद्वान्; अर्चिरादिरमानवान्तश्च गण आतिवाहिको विद्वांसे ब्रह्म गमयतीत्युक्त्तम्। इदमिदानीं चिन्त्यते- किमयमर्चिरादिको गणः कार्यं हिरण्यगर्भमुपासीनान्नयति? उप परमेव ब्रह्मोपासीनान्, अथ परब्रह्मोपासीनान् प्रत्यगात्मानं ब्रह्मात्मकतयोपासीनांश्चेति विषये कार्यमुपासीनानेव गमयतीति वादरिराचार्यो मन्यते। कुतः? अस्य हिरण्यगर्भमुपासीनस्यैव गत्युपपत्तेः, न हि परिपूर्णं सर्वज्ञं सर्वगतं सर्वात्मभूतं परं ब्रह्मोपासीनस्य तत्प्राप्तये देशान्तरगतिरुपपद्यते, प्राप्तत्वादेव; नित्यप्राप्तपरब्रह्मविषयाविद्यानिवृत्तिमात्रमेव हि परविद्याकार्यम्। कार्यं तु हिरण्यगर्भरूपं ब्रह्मोपासीनस्य परिच्छिन्नदेशवर्तिप्राप्यप्राप्त्यर्थं गमनमुपपद्यते। अतोऽर्चिरादिरातिवाहिकगणस्तमेव नयति।। 6।।\n\"पुरुषोऽमानवः स एत्य ब्रह्मलोकान् गमयति\" इति लोकशब्देन बहुवचनेन च लोकविशेषवर्तिनं हिरण्यगर्भमुपासीनमेवामानवो गमयतीति विशेष्यते। किञ्च \"प्रजापतेः सभां वेश्य प्रपद्यते\" इति कार्यस्य हिरण्यगर्भस्य समीपगमनमर्चिरादिना गतः प्रत्यभिसन्धत्ते। नन्वेवं \"तत्पुरुषोऽमानवः स एनान् ब्रह्म गमयति\" इत्ययं निर्देशो नोपपद्यते; हिरण्यगर्भनयने हि \"स एनान्ब्रह्माणं गमयति\" इति निर्देष्टव्यं स्यात्, अत आह -।। 7।।\n\"यो ब्रह्माणं विदधाति\" इति हिरण्यगर्भस्य प्रथमजत्वेन ब्रह्मसामीप्यात्तस्य ब्रह्मशब्देन व्यपदेश इति गत्यनुपपत्ति विशेषणादिभिरुक्त्तैर्हेतुभिर्निश्चीयत इत्यर्थः।। 8।।\nअथ स्यात्- अर्चिरादिना हिरण्यगर्भप्राप्तौ \"एष देवपथो ब्रह्मपथ एतेन प्रतिपद्यमाना इमं मानवमावर्तं नावर्तन्ते\" \"तयोर्ध्वमायन्नमृतत्वमेति\" इत्यमृतत्वप्राप्त्यपुनरावृत्तिव्यपदेशो नोपपद्यते, हिरण्यगर्भस्य कार्यभूतस्य द्विपरार्द्धकालावसाने विनाशशास्त्रात् \"आब्रह्मभुवनाल्लोकाः पुनरावर्तिनोऽजर्ुन\" इति वचनाद्धिरण्यगर्भ प्राप्तस्य पुनरावृत्तेरवर्जनीयत्वादिति; अत्राह - कार्यस्य ब्रह्मलोकस्यात्यये तदध्यक्षेण हिरण्यगर्भेणाधिकारिकेणावसिताधिकारेण विदुषा सह स्वयमपि तत्राधिगतविद्यः; अतः- कार्याद्व्रह्मलोकात्परं ब्रह्म प्राप्नोतीत्यर्चिरादिना गतस्यामृतत्वप्राप्त्यपुनरावृत्त्यभिधानात् \"ते ब्रह्मलोके तु परान्तकाले परामृतात् परिमुच्यन्ति सर्वे\" इति वचनाच्चावगम्यते।। 9।।\nस्मृतेश्चायमर्थोऽवगम्यते \"ब्रह्मणा स ह ते सर्वे सम्प्राप्ते प्रतिसञ्चरे। परस्यान्ते कृतात्मानः प्रविशन्ति परं पदम्\" इति। अतः कार्यमुपासीनमेवार्चिरादिको गणो नयतीति बादरेर्मतम्। अत्र जैमिनिः पक्षान्तरपरिग्रहेण प्रत्यवतिष्ठते।। 10।।\nपरं ब्रह्मोपासीनमेवार्चिरादिर्नयतीति जैमिनिराचार्यो मन्यते, कुतः? मुक्यत्वात् \"तत्पुरुषोऽमानवः स एनान् ब्रह्म गमयति\" इति ब्रह्मशब्दस्य परस्मिन्नेव ब्रह्मणि मुख्यत्वात्। प्रमाणान्तरेण कार्यत्वनिश्चये सत्येव हि लाक्षणिकत्वं युक्त्तम्। न च गमनानुपपत्तिः प्रमाणं, परस्य ब्रह्मणः सर्वगतत्वेऽपि विदुषो विशिष्टदेशगतस्यैवाविद्यानिवृत्तिशास्त्रात्, यथा हि विद्योत्पत्तिर्वणाश्रमधर्मशौचाचारदेशकालाद्यपेक्षा \"तमेतं वेदानुवचनेन\" इत्यादिशास्त्रादवगम्यते, तथा निश्शेषाविद्यानिवर्तनरूपविद्यानिष्पविरपि विशिष्टदेशगतिसापेक्षेति गतिशास्त्रादवगम्यते। विदुष उत्क्रान्तिप्रतिषेधादि तु पूर्वमेव परिहृतम्। यत्तु ब्रह्मलोकानिति लोकशब्दबहुवचनाभ्यां विशेषणात्कार्यभूतहिरण्यगर्भप्रतीतिरिति; तदयुक्त्तं, निषादस्थपतिन्यायेन ब्रह्मैव लोको ब्रह्मलोक इति कर्मधारस्यैव युक्त्तत्वात्, अर्थस्य चैकत्वे निश्चिते बहुवचनस्य \"अदितिः पाशानिति वदुपपत्तेः. परस्य ब्रह्मणः परिपूर्णस्य सर्वगतस्य सत्यसङ्कल्पस्य स्वेच्छापरिकल्पिताः स्वासाधारणा अप्रापृताश्च लोका नात्यन्ताय न सन्ति, श्रुतिस्मृतीतिहासपुराणप्रामाण्यात्।। 11।।\nदर्शयति च श्रुतिः मृर्द्धन्यनाड्या निष्क्रम्य देवयानेन गतस्य परब्रह्मप्राप्तिम् \"एष सम्प्रसादोऽस्माच्छरीरात्समुत्थाय परं ज्योतिरुपसम्पद्य स्वेन रूपेणाभिनिष्पद्यते\" इति। यदुक्त्तं \"प्रजापतेः सभां वेश्म प्रपद्ये\" सत्यर्चिरादिना गतस्य कार्ये प्रत्यभिसंधिर्दृश्यत इति, तत्रोत्तरम्-।। 12।।\nन चायं प्रत्यभिसन्धिः कार्ये हिरण्यगर्भे; अपि तु परस्मिन्नेव ब्रह्मणि, वाक्यशेषे \"यशेऽहं भवामि ब्राह्मणानाम्\" इति तस्याभिसन्धातुः सर्वाविद्यादिमोकपूर्वकसर्वात्मभावाभिसन्धानात्, \"अश्व इव रोमाणि विधूय पापं चन्द्र इव राहोमर्ुखात् प्रमुच्य। धूत्वा शरीरमकृतं कृतात्मा ब्रह्मलोकमभिसन्भवामि\" इत्यभिसंभाव्यस्य ब्रह्मलोकस्याकृतत्वश्रवणात् सर्वब्धविनिर्मोकस्य च साक्षात्छ्रवणात्। अतः परमेव ब्रह्मोपासीनमर्चिरादिरातिवाहिको गणो नयतीति जैमिनेर्मतम्। इदानीं वादरायणस्तु भगवान्स्वमतेन सिद्धान्तमाह-।। 13।।\nअप्रतीकालम्बनान् प्रतीकालम्बनव्यतिरिक्त्तान्नयत्यर्चिरादिरातिवाहिको गण इति भगवान्वादरायणो मन्यते। एतदुक्त्तं भवतिकार्यमुपासीनान्नयतीति नायं पक्षः सम्भवति, परमेवोपासीनानित्ययमपि नियमो नास्ति, न च प्रतीकालम्बनानपि नयति। अपि तु ये परं ब्रह्मोपासते, ये चात्मानं प्रकृतिवियुक्त्तं ब्रह्मात्मकमुपासते; तानुभयविदान्नयति, ये तु ब्रह्मकार्यान्तर्भूतं नामादिकं वस्तु देवदत्तादिषु सिंहादिदृष्टिवद्व्रह्मदृष्टया केवलं वा तत्तद्वस्तूपासते, न तान्नयति। अतः परं ब्रह्मोपासीनानात्मानञ्च प्रकृतिवियुक्त्तं ब्रह्मात्मकमुपासीनान्नयति इति। कुतः? उभयथा च दोषात्, कार्यमुपासीनान्नयतीति पक्षे \"अस्माच्छरीरात्समुत्थाय परं ज्योतिरुपसम्पद्य\" इत्यादिकाः श्रुतयः प्रकृष्येयुः, परमेव ब्रह्मोपासीनानिति च नियमे \"तद्य इत्थं विदुर्ये चेमेऽरण्ये श्रद्धा तप इत्युपासते तेऽर्चिषमभिसम्भवन्ति\" इति प्चाग्निविदोऽर्चिरादिगणो नयतीति श्रुतिः प्रकृष्येत्। अत उभयस्मिन्नपि पक्षे दोषः स्यात्, तस्मादुभयविधान्नयतीति। तदेतदाह- तत्क्रतुश्चेति। तत्क्रतुः- तथोपासीनस्तथैव प्राप्तोतीत्यर्थः, \"यथा क्रतुरस्मिल्लोके पुरुषो भवति तथेतः प्रेत्ये भवति\" \"तं यथा यथोपासते\" इति न्यायात् पञ्चाग्निविदोऽप्यर्चिरादिना गतिश्रवणात् अर्चिरादिना गतस्य ब्रह्मप्राप्त्यपुनरावृत्तिश्रवणाच्च। अत एव तत्क्रतुन्यायात् प्रकृतिविनिर्मुक्त्तब्रह्मात्मकात्मानुसन्धानं सिद्धम्। नामादिप्राणपर्यन्तप्रतीकालम्बनानां तूभयविधश्रुतिसिद्धोपासनाभावादचिन्मिश्रोपासनं तत्क्रतुन्यायाच्चार्चिरादिना गतिर्ब्रह्मप्राप्तिश्च न विद्यते। तमिमं विशेषं श्रुतिरेवं दर्शयतीत्याह -।। 14।।\n\"यावन्नाम्नो गतं तत्रास्य यथाकामचारो भवति\" इत्यादिका श्रुतिर्नामादिप्राणपर्यन्तप्रतीकमुपासीनानां गत्यनपेक्षं परिमितफलविशेषं च दर्शयति, तस्मादचिन्मिश्रं केवलं वा चिद्वस्तु ब्रह्मदृष्टया तद्वियोगेन च य उपासते न तान्नयति, अपि तु परं ब्रह्मोपासीनानात्मानं च प्रकृतिवियुक्त्तं ब्रह्मात्मकं चोपासीनानातिवाहिको गणो नयतीति सिद्धम्।। 15।।\n।। कार्याधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.3.5 कार्याधिकरणम्\nकिमर्चिरादिको गणः कार्यं हिरण्यगर्भमुपासीनान्नयति उत परं ब्रह्मोपसीनान् अथ परं ब्रह्मोपासीनान् प्रत्यगात्मानं ब्रह्मात्मकतयोपासीनांश्चेति संशयः कार्यं हिरण्यगर्भमुपासीनानिति पूर्वः पक्षः, तेषामेव गत्युपपत्तेः। न हि परिपूर्णं सर्वगतं परं ब्रह्मोपासीनानां तत्प्राप्तये गतिरुपपद्यते, नित्यप्राप्तत्वात्। अविद्यानिवृत्तिरेव हि कार्या। परमेवोपासीनानित्यपरः पक्षः, “स एनान्ब्रह्म गमयतीति ब्रह्मशब्दस्य तत्रैव मुख्यत्वात्। अविद्यानिवृत्तेः फलाभिसन्धिरहितयज्ञाद्यपेक्षत्वात् श्रवणाद्यपेक्षावच्च गतिश्रुत्या देशविशेषापेक्षा च विद्यत इति निश्चीयते। राद्धान्तस्तु - परमुपासीनानन्यानपि नयति, “तद्य इत्थं विदुर्ये चेमेऽरण्ये श्रद्धा तप इत्युपासते तेर्चिषमभिसंभवन्ति” इति पञ्चाग्निविदां परं ब्रह्मोपासीनानां चार्चिरादिगतिश्रुतेः। पञ्चाग्निविदो हि प्रकृतिविमुक्तब्रह्मात्मकात्मस्वरूपविदः। ते च तत्प्राप्य पुनर्न निवर्तन्ते। परं ब्रह्मोपासीनास्तु यथावस्थितं परिपूर्णं परं ब्रह्मैव प्राप्य पुनर्न निवर्तन्ते। “तद्य इत्थं विदुर्ये चेमेऽरण्ये श्रद्धा तप इत्युपासते तेऽर्चिषमभिसंभवन्ति” इत्युभयविधान्भेदेनोपादायार्चिरादिगतिश्रुतेरपुनरावृत्तिश्रुतेश्चैवमिति निश्चीयते ॥ सूत्रार्थस्तु - कार्यं हिरण्यगर्भमुपासीनमातिवाहिको गणो नयतीति बादरिराचार्यो मन्यते, अस्यैव गत्युपपत्तेः परमुपासीनस्य हि न तत्प्राप्तये गतिरुपपद्यते, सर्वगतत्वात्परस्य ब्रह्मणः ॥\n“पुरुषोऽमानव एत्य ब्रह्मलोकान्गमयति” इति “प्रजापतेस्सभां वेश्म प्रपद्ये” इति च प्राप्यस्थानस्य विशेषितत्वाच्च हिरण्यगर्भमुपासीनमेव नयति ॥\nएवं निश्चिते सति “स एनान्ब्रह्म गमयतीति हिरण्यगर्भस्य ब्रह्मशब्दव्यपदेशो ब्रह्मसामीप्यात्। “यो ब्रह्माणं विदधाति पूर्वम्” इति प्रथमजत्वेन ब्रह्मसामीप्यं हि विद्यते ॥\nहिरण्यगर्भप्राप्तावप्यपुनरावृत्तिरुपपद्यते, कार्यस्य - हिरण्यगर्भलोकस्यात्यये, तदध्यक्षेण - हिरण्यगर्भेणाधिकारिकपुरुषेण विदुषा सह परप्राप्त्यभिधानात् “ते ब्रह्मलोके तु परान्तकाले परामृतात्परिमुच्यन्ति सर्वे” इति ॥\n“ब्रह्मणा सह ते सर्वे संप्राप्ते प्रतिसञ्चरे। परस्यान्ते कृतात्मानः प्रविशन्ति परं पदम् ॥ इति स्मृतेश्चावगम्यते ॥\nपरं ब्रह्मोपासीनमेव नयत्यातिवाहिको गण इति जैमिनिराचार्यो मन्यते, “ब्रह्म गमयतीति ब्रह्मशब्दस्य तत्रैव मुख्यत्वात्। “ब्रह्मलोकान्” इति शब्दश्च ब्रह्मैव लोको ब्रह्मलोक इति कर्मधारयपरिग्रहस्यैव न्याय्यत्वादुपपद्यते। एवं निश्चिते सति बहुवचनं च “अदितिः पाशान्” इतिवदुपपन्नम् ॥\n“अस्माच्छरीरात्समुत्थाय परं ज्योतिरुपसंपद्य स्वेन रूपेणाभिनिष्पद्यते” इत्यर्चिरादिना गतस्य परब्रह्मप्राप्तिं दर्शयति च ॥\nप्रजापतेस्सभां वेश्म प्रपद्ये” इति प्रत्यभिसन्धिश्च न कार्ये “धूत्वा शरीरमकृतं कृतात्मा ब्रह्मलोकमभिसंभवामि” इत्यकृतं ब्रह्मलोकमिति तत्रैव विशेषितत्वात्, “यशोऽहं भवामि ब्राह्मणानाम्” इति सर्वात्मभावाभिसंधानाच्च ॥\nकार्यमुपासीनानेवेति नायं नियमः, परमेवोपासीनानित्यपि नियमो न संभवति। कुतः? उभयथा च दोषात् - कार्यमुपासीनानेवेति नियमे “अस्माच्छरीत् समुत्थाय परं ज्योतिरुपसंपद्य स्वेन रूपेणाभिनिष्पद्यते” इत्यादिकाश्श्रुतयः, “ये चेमेऽरण्ये श्रद्धा तपः” इति च प्रकुप्येयुः; परमेवेति नियमे “तद्य इत्थं विदुः” इति प्रकुप्येत्। तस्मादप्रतीकालम्बनान्नयतीति भगवान्बादरायणो मन्यते। प्रतीकालम्बनास्तु - अचिन्मिश्रम्, केवलमचिद्वस्तु च 'सिंहो देवदत्तः' इतिवत् ब्रह्मदृष्ट्या स्वरूपेण वा तद्वस्तु य उपासते, ते; अप्रतीकालम्बनाः - तद्व्यतिरिक्ताः। सर्वज्ञं सर्वकारणं सत्यसङ्कल्पं निखिलहेयप्रत्यनीकानवधिकातिशयानन्दस्वरूपं ब्रह्मोपासते, ये च प्रत्यगात्मानं भूतसूक्ष्मैस्संपरिष्वक्तं सर्वत्र वर्तमानं भूतसूक्ष्मव्यतिरिक्तं ज्ञानैकस्वरूपं नित्यं निर्विकारं “य आत्मनि तिष्ठन्नित्यादिनाऽवगतब्रह्मात्मभावं पञ्चाग्निविद्योदितमुपासते, तानुभयविधान्नयति, “तद्य इत्थं विदुर्ये चेमेऽरण्ये” इत्युभयविषयश्रुतेः। तत्क्रतुश्च - यथाक्रतुरस्मिंल्लोके पुरुषो भवति तथेतः प्रेत्य भवति” इत्युभयेषामेवापुनरावृत्तिस्संभवति। अचिन्मिश्रं केवलमचिद्वस्तु चोपासीनानां तत्क्रतुन्यायादेव पुनरावृत्तिरवर्जनीया ॥\nप्रतीकाद्युक्तलक्षणमचिन्मिश्रं केवलमचिद्वस्तु चोपासीनानां सर्वेषां गत्यनपेक्षं परिमितफलविशेषं च दर्शयति श्रुतिः - “यावन्नाम्नो गतं तत्रास्य यथाकामचारो भवति” इत्यादिका। अतः “ब्रह्मणा सह ते सर्वे” इति वचनं नार्चिरादिना गतानां गतिप्रकारविषयम्; अर्चिरादिना गतानां देहावसानसमय एव सुकृतदुष्कृतयोर्हानाद्धिरण्यगर्भलोकावाप्तितद्वासतत्रस्थभोगानुभवहेत्वभावात्, तत्क्रतुन्यायविरोधात्, तदानीमेव ब्रह्मप्राप्तिश्रुतिविरोधाच्च। “ब्रह्मणा सह ते सर्वे” इति वचनं तु पुण्यकर्मविशेषेण हिरण्यगर्भलोकं प्राप्तानां “तदुपर्यरि बादरायणः” इति न्यायेन तत्रैव निष्पन्नविद्यानां गतिप्रकारविषयम्। “ते ब्रह्मलोके” इति तु ब्रह्मलोकशब्दस्य कर्मधारयवृत्त्या ब्रह्मविषयत्वात् ब्रह्मण्युपास्ये वर्तमानाः परान्तकाले चरमदेहावसानसमये परामृतात् - परस्माद्ब्रह्मण उपासनप्रीताद्धेतोः, परिमुच्यन्ति सर्वे सर्वस्माद्बन्धाद्विमुच्यन्त इति “वेदान्तविज्ञानसुनिश्चितार्थाः” इति प्रकरणादवगम्यते। “तद्य इत्थं विदुरिति पञ्चाग्निविदां ब्रह्मप्राप्त्यपुनरावृत्तिश्रवणात्तत्क्रतुन्यायेनाचिद्वियुक्तब्रह्मात्मका त्मस्वरूपोपासनं विवक्षितमिति निश्चीयते। तथैव तत्र श्रुतिरपि “इति तु पञ्चम्यामाहुतावापः पुरुषवचसो भवन्ति” इति “रमणीयचरणाः” इति च कर्महेतुकमनुष्यादिभावोऽपामेव भूतान्तरसंसृष्टानामिति चिदचिद्विवेकं प्रतिपाद्य “तद्य इत्थं विदुः” इति भूतसूक्ष्मव्यतिरिक्तात्मस्वरूपोपासनमेव विदधाति ॥ इति श्रीभगवद्रामानुजविरचिते श्रीवेदान्तदीपे चतुर्थस्याध्यायस्य तृतीयः पादः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.3.5 कार्याधिकरणम्\nकार्यं हिरण्यगर्भमुपासीनानर्चिरादिरनयति, अस्यैव गत्युपपत्तेः । न हि सर्वगतं परं ब्रह्मोपासीनानां गतिरस्तीति बादरिर्मेने ।।\n\"पुरुषो एत्य ब्रह्मलोकान् गमयति\" \"प्रजापतेःसभां वेश्म प्रपद्ये\" इति च विशेषितत्वात् हिरण्यगर्भमव ।।\n\"ब्रह्म गमयति\" इति ब्रह्मव्यपदेशस्तत्सामीप्यात् । अस्य \"यो ब्रह्माणं विदधाति पूर्वम्\" इति सामीप्यमस्ति हि।।\nहिरण्यगर्भप्राप्तावप्यपुनरावृत्तिश्रुत्यविरोधः । हिरण्यगर्भलोकात्यये तदध्यक्षेण सहातः परं गच्छति, \"ते ब्रह्मलोके तु परान्तकाले परामृतात्परिमुच्यन्ति सर्वे\" इति श्रुतेः ।।\n\"ब्रह्मणा सह ते सर्वे\" इत्यारभ्य \"प्रविशन्ति परं पदम्\" इति स्मृतेश्च ।।\nपरमुपासीनानर्चिरादिर्नवतीति  जैमिनिः, \"ब्रह्म गमयति\" इति ब्रह्मशब्दस्य तत्रैव मुख्यत्वात् ।।\n\"अस्माच्छरीरीत्समुत्थाय परं ज्योतिरुपसंपद्य\" इति श्रुतेश्च ।।\n\"प्रजापतेः सभाम्\" इति प्तत्यभिसंधिश्च न कार्ये, प्रजापतिशब्दस्य \"पतिं विश्वस्य\" इत्यादिश्रुतेः परस्मिन् ब्रह्मण्येव मुख्यत्वात्। ब्रह्मलोकशब्दश्च कर्मधारयवृत्त्या तत्रैवेत्यभिप्रायः । \"तेब्रह्मलोके\" इति श्रुतिर्ब्रह्मैव लोक इति परब्रह्मविषयैव । \"ब्रह्मणा सह ते सर्वे\" इति स्मृतेश्च \"तदुपर्यपि\" इति न्यायेन चतुर्मुखलोकस्थोपासन विषया।।\nप्रतीकालम्बना हि नामादिप्राणशब्दनिर्दिष्टप्रतयगात्मस्वरुपपर्यन्तं सर्वं चिदचिद्वस्तुजातं ब्रह्मदृष्ट्या स्वरूपेण वा य उपासते,ते। अप्रतीकालम्बनास्तद्व्यतिक्ता ये प़ञ्चाग्नि विदो ये च परं ब्रह्मोपासते; तान्नयत्यर्चिरादिरिति भावान् बादरायणो मन्यते । कार्यमिति पक्षे परमेवेति च पक्षे सकलोपनिषद्विरोधरूपदोषः प्रसज्यते । कार्यपक्षे \"ब्रह्म गमयति \" \"परं ज्योतिरुपसंपद्य\" इत्याद्याः प्रकुप्येयुः। परमेवेति पक्षे \"य एवमेतद्विदुर्येचेमेऽरण्ये श्रद्धां सत्यमुपासते तेऽर्चिषमभिसंभवन्ति \" इति श्रुतिः प्रकुप्येत् । कार्यपक्षे तत्क्रतुन्यायश्च विरुध्यते । अर्चिरादिना गतानां हि ब्रह्मप्राप्तिरपुनरावृत्तिश्चश्रूयते। पञ्चाग्निविदस्तु, प्रकृतिवियुक्तात्मस्वरूपं \"य आत्मनितिष्ठन्\" इत्यादिनावगतब्रह्मात्मभावमुपासत इति तेषामप्रतीकालम्बनत्वम् । तत्क्रतुन्यायाविरोधश्च । उभयेऽपि हि परिपूर्णं ब्रह्मोपासते मुखभेदेन-स्वात्मशरीरकं ब्रह्म केचन, ब्रह्मात्मकं स्वात्मनमितर इति ।।\nकार्यमुपासीनानां ब्रह्मप्राप्तिव्यतिरिक्तपरिमितदेशकालफलविशेषं च दर्शयति श्रुतिः \"यावन्नाम्नो गतम्\" इत्यादिका ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.3.5 कार्याधिकरणम्\n।। कायर्ं बादरिरस्य गत्युपपत्तेः ।। 6 ।। अवान्तरसङ्गतिमाह - अर्चिरादिनैवेति । कार्यं हिरण्यगर्भमुपासीनानिति - कार्योपासकस्य कार्यप्राप्तिः, परोपासकस्य परप्राप्तिश्च तत्क्रतुन्यायसिद्धा, अत उपासितृविशेषे निश्चिते प्राप्तिसन्देहाभावात् संशयस्योपासितृभेदमूलत्वात् \"स एना\"नित्युपासितृणां प्रतिपन्नत्वाच्च उपासीनानित्यध्याहृतम्, नयतिपदं सिद्धान्तसूत्रादाकृष्टं, किमर्चिरादिको गणः कार्यं हिरण्यगर्भमुपासीनानेव नयति? उत परं ब्रह्म उपासीनानेव? उत परं ब्रह्मोपासीनान् प्रत्यगात्मानं ब्रह्मात्मकतयोपासीनांश्चेति, किं परब्रह्मणि प्राप्ये गतिब्रह्मलोकशब्दावुपपद्येते, नेति, ब्रह्मोपासीनानामेव गमयितृत्वे गमयितृत्वे \"तद्य इत्थं विदुर्थे चेमे\" इत्यादि वाक्यसामञ्जस्यमस्ति, नेति, यदा नोपपद्येते, तदा कार्यमुपासीनानेव नयेत्, यदा सामञ्जस्यं नास्ति, तदा परं ब्रह्मोपासीनान् प्रत्यगात्मानं ब्रह्मात्मकतयोपासीनांश्च नयेत्, उपास्तिनयत्योर्द्वयोरपि कर्म हिरण्यगर्भः । कार्यमुपासीनानित्यादि - सर्वगत्वात् ब्रह्मणो मुक्त्तेन तत्प्राप्त्यर्थं न क्कचिद्गन्तव्यं, सर्वगतत्वेऽपि देशविशेषप्राप्तानेव जानाति, नान्यमिति न नियमोऽस्ति, येन क्कचिद्गन्तव्यं सवर्ज्ञत्वात्, क्कच्चित्कल्याणगुणपूत्तिः क्कचिदपूर्त्तिरिति न तदर्थं गन्तव्यं सर्वतः परिपूर्णत्वात्, सम्बन्धविशेषसम्पादनाय नान्यत्र गन्तव्यं, सर्वात्मत्वादिति विशेषणानां तात्पर्यं नित्यप्राप्तिश्चेदुपासनावैयर्थ्यमित्यत्राह - नित्यप्राप्तेति ।। 6 ।।\n।। विशेषितत्वाच्च ।। 7 ।। \"एतं ब्रह्म लोकं न विन्दन्ति\" इत्यादिषु कर्म धारयः स्वीकृतः तद्वयावृव्यर्थं बहुवचनेन चेत्युक्त्तं, बहुवचनान्तलोकशब्दे तात्पर्यम् ।। 7 ।। उत्तरसूत्रशङ्कामाह - नन्विति ।\n।। सामीप्यात्तु तद्व्यपदेशः ।। 8 ।। गत्यनुपपत्तिविशेषणादिभिरिति - आदिशब्देन ब्रह्मेति निर्देशोपपत्तिर्गमनोपपत्तिश्च विवक्षिता, कार्ये कारणोपचार इत्यर्थः । उत्तरसूत्रशङ्कामाह - अथ स्यादिति ।। 8 ।।\n।। कार्यात्यये तदध्यक्षेण सहातः परमभिधानात् ।। 9 ।। अयमर्थः कथमवगत इत्यत्राह - ते ब्रह्मलोक इति । परामृतात्- परामृतं प्राप्यलयब्लोपे पञ्चमीति पूर्वपक्षिण्रोभिप्रायः ।। 9 ।।\n।। स्मृतेश्च ।। 10 ।। परस्य- ब्रह्मायुषः ।। 10 ।। अत्रेति - पक्षान्तरपरिग्रहेण पूर्वपक्षात्पक्षान्तरेण, न तु कृत्स्नसिद्धान्तेनेत्यर्थः ।। 10 ।।\n।। परं जैमिनिर्मुख्यत्वात् ।। 11 ।। विद्यानिष्पत्तिः- विद्या हि स्वमाहात्म्यात् सूक्ष्मशरीरस्थितिहेतुरनुवर्तते, तस्या निष्पत्तिः कायेकरत्वावस्थापत्तिः यद्वा निष्पतिर्नितरां विकासः, सा गतिसापेक्षेत्यर्थः, नित्यत्वेऽपि कालविशेषापेक्षावत् सर्वगतत्वेऽपि देशविशेषापेक्षा युक्त्तेति भावः । नित्यमुक्त्ततया कालविशेषापेक्षा न चेत्, शास्त्रवैयर्थ्यं प्रत्यक्षविरोधश्च, उत्क्रन्त्यनुपपत्त्या न गतिरिति चेतत्राह - विदुष इति । यत्त्वित्यादि - नाऽन्त्यन्ताय न सन्तीति । न न सन्ति निषेधप्रसङ्गो नास्ति सन्त्येव अत्यर्थं सनत्येवेत्यर्थः । परमव्योमाब्दादीनां हृदयगुहादिस्थानपरत्वापादनेन लोकविशेषापलापो न युक्त्तः \"क्षयन्तमस्य रजसः पराके हिरण्मये परे कोशे विरज्जं ब्रह्म निष्कलं । तच्छुम्रं ज्योतिषां ज्योतिस्तद्य आत्मविदो विदुरिति\" \"तदक्षरे परमे व्योमन्\" इत्यादिभिर्दुरपह्नवत्वादिति प्रमाणदार्ढ्यं विवक्षितम् ।। 11 ।।\n।। दर्शनाच्च ।। 12 ।। उत्थायोपसंपत्तिवचनेन देवयानेन प्राप्तिसिद्धिः । उत्तरसूत्रशङ्कामाह - यदुक्त्तमिति ।। 12 ।।\n।। न च कार्ये प्रत्यभिसन्धिः ।। 13 ।। उपपादकवाक्यवशात् परस्मिन्नेवेत्युक्त्तम् ।। 13 ।।\n।। अप्रतीकालम्बनान्नयतीति बादरायण उभयथा च दोषात्तत्क्रतुश्च ।। 14 ।। प्रतीकालम्बनव्यतिरिक्त्त एव हि परब्रह्मोपासीनः तं नयतीति दर्शनात् जैमिनिमतात् सिद्धान्तिमतस्य को विशेष\nइत्यत्राह - एतदुक्त्तमिति । कार्यमुपासीन्रोपि प्रतीकालम्बनः, नामादिषु ब्रह्मदृष्टयोपासीनश्च प्रतीकालम्बनः - न च प्रतीकालम्बनानिति । अत्र प्रतीकालम्बनशब्दो दृष्टयुपासनपरमाह, गोबलीवर्दन्यायात् प्रतीकालम्बनव्यतिरिक्त्तेषु केषांचिदर्चिरादिगतिर्जैमिनिनोक्त्ता, प्रतीकालम्बनव्यतिरिक्त्तत्वोपाधिर्येषु तान् सर्वान्नयतीति सिद्धान्तिमतमिति विशेषः - कार्यमुसादीनान् नयतीति नायं पक्ष इति । हिरण्यगर्भोपासीनानामर्चिरादिगतिरनुपपन्ना, अर्चिरादिना गतस्य परब्रह्मप्राप्तेः, न हि हिरण्यगर्भोपासकस्य परब्रह्मप्राप्तिः, यथोपासनं हि पलं, तस्मादर्चिरादिना परब्रह्मोपासक एव गच्छति न कार्योपासक इत्यर्थः । उदाहृतश्रुतिवाक्यप्रतिपन्नयोरन्यतरस्य प्रतीकालम्बनत्वात् \"अप्रतीकालम्बनान् नयतीति प्रतिज्ञानं व्याहतमित्यत्राह - पञ्चाग्नीति । तत्र प्रतिपन्नयोरुभयोरप्यप्रतीकालम्बनत्वं साधयितुं सूत्रकारस्तत्क्रतुश्चेत्युक्त्तवानित्यर्थः । \"तद्य इत्थं विदुर्ये चेमेऽरण्ये श्रद्धा तप इत्युपासते\" इत्यत्र पञ्चाग्निविद्यानिष्ठस्यार्चिरादिगतिश्रवणात् फलस्य च यथोपासनभावित्वात् अर्चिरादिना ब्रह्मप्राप्तिफलोपासननिष्ठः पञ्चाग्निविद्यानिष्ठे ब्रह्मोपासक एव, तत्र \"तद्य इत्थं विदुर्ये चेमेऽरण्ये श्रद्धा तप इत्युपासते\" इति विभागान्यथानुपपत्त्या स्वात्मविशिष्टब्रह्मोपासनं ब्रह्मात्मकस्वात्मोपासनं चेति कल्प्यं ब्रह्मप्राप्त्यानुगुण्यात् पृथङ्गिर्देशावैयर्थ्याच्चे त्यर्थः । के पुनरत्र प्रतीकालम्बना इत्यत्राह - नामादीति ।। 14 ।।\n।। विशेषं च दर्शयति ।। 15 ।। यावन्नाम्नो गतं- देवादिनाम्नो गोचर इत्यर्थः, \"ब्रह्मणा सह ते सर्वे\" इत्यादिवचनं नाचिर्रादिगतपुरुेविषयम्, अपि तु चतुर्मुखलोकस्थयोगिविषयं \"ते ब्रह्मलोके\" इति, ब्रह्मैव लोको ब्रह्मलोकः तत्र वतर्माना ब्रह्मनिष्ठाः परान्तकाले \"अन्तकाले च मामेव\" इत्युक्त्तचरमदेहावसानसमये परामृतात् प्रसन्नात् ब्रह्मणा हेतोः सर्वे परिमुच्यन्त इत्यर्थः । ब्रह्मलोकशब्दस्य कर्मधारयः स्वतः प्राप्तः, वर्तमानशब्दाध्याहारस्तुल्यः, अन्तकालशब्दस्य चरमदेहावसानपरत्वं स्मृतिप्रसिद्धम् । अतोऽस्मिन्नेव पक्षे स्वारस्यम् । अधिकरणार्थमुपसंहरति - तस्मादिति । अत्र परेषां पूर्वपक्षसूत्राण्येव सिद्धान्तसूत्राणि, \"परं जैमिनि\"रित्यादिसूत्रत्रयं पूर्वपक्षविषयं, तत्तु सर्वाधिकरणरीतिविरोधात् सूत्रकाराभिप्रायविरुद्धम् । सत्यपि सिद्धान्तोपक्रमेऽधिकरणे सिद्धान्तावसानत्वं सर्वत्र दृष्टम्, न तु पूर्वपक्षावसानत्वं, परविद्याप्रकरणे गतिकीर्तनं स्तुत्यर्थमित्यनुपपन्नम्, अन्यफलतयाऽवगम्यमाननान्यस्तुत्यनुपपत्तेः, गतिर्हि सगुणविद्याफलत्वेन मता, यत्तूक्त्तं \"प्रजापतेः सभा\"मित्यत्र कायर्े प्रत्यभिसन्धिरुपपद्यते \"ते यदन्तरा\" इति पूर्ववाक्यविच्छेदात्, प्रकरणाद्धि श्रुतिवाक्ये बलीयसी इति, तदयुक्त्तं \"यशोऽहं भवामि ब्राह्मणाना\"मिति सर्वात्मकत्वकीर्तनात्सगुणब्रह्मणस्सर्वात्मत्वकीर्तनानुपपत्त्या च परप्रकरणाविच्छेद इति यतः, न च वाच्यं सगुणेऽपि ब्रह्मणि सर्वकामत्वादिवदुपासनार्थं प्रशंसार्थं वा तदिति, तत्र पूर्वापरवाक्ययोः परविषयत्वेऽवगम्यमाने मध्यगतवाक्यस्य पदश्रुतेर्व्राग्निना सिञ्चेदितिवदयोग्यार्थत्वेन दुर्बलत्वात्प्रजापतिशब्दस्य परिविषयत्वेपि \"प्रजापतिश्चरति गर्भे अन्त\"रितिवत् प्रयोगोपपत्तेः, परविषयत्वकार्येविषयत्वयोरेकवाक्यत्वानुपपत्त्या वाक्यभेदकल्पनप्रसङ्गात् एकवाक्यत्वे सम्भवति वाक्यभेदायोगाच्च प्रत्यभिसन्धिरनुपपन्न, परब्रह्मण एव निरवधिककल्याणगुणकस्य सर्वान्तरात्मत्वात्सर्वात्मत्वकीर्तनस्य प्रशंसार्थत्वमप्ययुक्त्तम् । यत्तूक्त्तं- विभोर्गन्तव्यत्वानुपपत्तिर्भूगतेन प्रदेशान्तरगमनवत् पयसो दध्याद्यवस्तापत्तिवच्चांशभेदेनावस्थाभेदेन च गन्तव्यभावोऽनुपपन्नः,\nनिरंशत्वादवस्थाभेदशून्यत्वाच्च ब्रह्मणः गन्तुश्च जीवस्य ब्रह्मावयवत्वे तद्विकारत्वे च तत्प्रहाणेन स्थित्यभावात् गमनमयुक्त्तं, मध्यमपरिमाणत्वे अनित्यत्वात् अणुत्वे कृत्स्नशरीरवेदनानुपपत्तेः व्यापित्वे गत्यनुपपत्तेश्च न मार्गगमनं, संसार्यात्मनः पारमार्थ्ये बन्धादनिर्मोक्षः, मोक्षे स्वरूपनाश इत्यादितर्कबलात् \"परं जैमिनि\" रित्यादिसूत्राणां पूर्वपक्षविषयतेति, तदप्ययुक्त्तं, ग्रामादिगतेरिव ब्रह्मसंयोगार्थत्वाभावादर्चिरादिगतेः, निःशेषप्रतिबन्धनिवृत्त्यर्था हि सा, तस्याश्च कालपेक्षावद्देशापेक्षा युज्यते, \"यावन्न विमाषक्ष्ये\" सति कालापेक्षा ह्युपलभ्यते, परिमाणविकल्पेन गमनानुपपत्तिरपरविद्याफलत्वेऽपि प्रसजेदिति स्वव्याघातः, न च गर्तेर्मिथ्यात्वेन तत्रोपपत्तिः, विभुत्वस्य गतिमात्रविरोधित्वात्सत्यगमनमेव विभुत्वविरोधीति चेन्न, दृष्टान्ताभावात् व्याप्त्यसिद्धेः\nविभुत्वगत्योर्विराधो नाम नियमेन भिन्नाधारत्वलक्षणः, ततश्च यत्र विभुत्वाभावस्तत्रैव सत्यगतिदर्शनात् विरोधो निश्चीयेत, न च विभुत्वानाश्रयघटादिनिष्ठं गमनं त्वन्मते सत्यम्, तस्मात् गतिमात्रं विभुत्वविरोधीति स्वव्याघातो दुस्तरः, अणुत्वे कृत्स्नदेहवेदनानुपपत्तावपि तुल्यो व्याघातः, तत्रापि वास्तवकृत्स्नवेदनस्यैवाणुत्वविरोध इति चेत्, पूर्ववत् दृष्टान्ताभावात् व्याप्त्यसिद्धेः, प्रभाप्रभावन्न्यायेनानुपपत्तिरपि नास्तीति प्रागेवोक्त्तं, संसारित्वस्य पारमार्थ्येऽपि स्वरूपत्वाभावादनिर्मोक्षस्वरूपनाशौ न स्याताम् । यत्तु संसारस्य कर्मनिमित्तत्वे सूीमापराधसम्भवात् कर्तृत्वशक्त्तिसद्भावाच्च निश्शेषकर्मक्षयाऽनुपपत्त्यादि जल्पितं, तत् \"ज्ञानाग्निः सर्वकर्माणि भस्मसात्कुरुते\"इति शास्त्रबलादीश्वरप्रसादशक्त्तिद्वारा निवर्तनीयत्वान्नोपपन्नं, या तु स्वपक्षे मोक्षोपपत्तिः, सा च प्रागेव ध्वस्ता । अप्रतीकालम्बनानिति पृथगधिकरणयन्ति, सगुणब्रह्मव्यतिरिक्त्तविकारालम्बनाः प्रतीकालम्बनाः, तेषां पितृयाणतृतीयस्थानसम्बन्धाभावात् प्रतीकविशेषणत्वेन ब्रह्मणोऽप्युपासितत्वात् \"ये चेमेऽरण्ये\" इत्यत्र तेषामप्युपादानात्सर्वान् विकारालम्बनानमानवो ब्रह्मलोकं नयतीति पूर्वपक्षं कृत्वा प्रतीकालम्बनान्वर्जयति, तद्वयतिरिक्त्तान्विकारालम्बनान् नयतीत्युभयथाऽभ्युपगमेऽपि दोषाभावादिति योजयन्ति, तत्र तावदधिकरणभेदोनुपपन्नः, त्रिशिरस्के विचारे जैमिनिपक्षस्य सिद्धान्त्येकदेशिमतत्वादप्रतीकालम्बनानित्यस्य साक्षात्सिद्धान्तपरत्वाच्चाधिकरणभेदानुपपत्तिः \"उभयथा च दोषा\" दिति पठ्यमानत्वाददोषादिति पदमनुपपन्नम्, उभयथा दोषादित्यर्थानौचित्यं च । स्वपक्षे दोषाभावमात्रादपि परपक्षे दोषोद्घाटनं हि स्वपक्षदार्ढ्यहेतुः । अपरे तु \"सामीप्यात्तु तद्वयपदेशः\" इत्यन्तं पूर्वपक्षमुकत्वा सिद्धान्तं वक्त्तुमन्तरा चिन्तान्तरं \"कार्यात्यये\" इत्येतद्वयाचक्षते, कार्यब्रह्मप्राप्तानां पुनरावृत्तिरस्ति, \"तेषामिह न पुनरावृत्ति\"रिति वाजसनेयके इहशब्दश्रवणात्तस्य कल्पविषयत्वात् कल्पान्तरे चावृत्तिरिति पूर्वपक्षं कृत्वा \"श्वो भूते निवर्षे\"दिति श्वोभावस्येव सर्वखल्पानामिहशब्दार्थत्वाविशेषादन्यथा अनावृत्तिः स्यात् इह स्यादिति वाक्यभेदप्रसङ्गात्, \"एकया यान्त्यनावृत्तिमन्ययाऽऽवर्तते पुन\" रित्युक्त्तवैषम्याभावप्रसङ्गाच्च कार्यब्रह्मप्राप्तानामपि नावृत्तिरिति, अतस्तत्सामर्थ्यात् कार्यात्यये तदध्यक्षेण सह परब्रह्मप्राप्तिरित्येवं निर्णीय \"परं जैमिनि\"रिति पूर्वोक्त्तस्य पूर्वपक्षस्य सिद्धान्तमाहुः, तत्र चाप्रतीकालम्बनान् प्रतीकालम्बनव्यतिरिक्त्तान् कार्यब्रह्मोपासकान् परब्रह्मोपासकांश्च नयति, हिरण्यभर्गोऽहम्भविष्यामीति प्रवृत्ताः कार्यब्रह्मोपासकाः, उभयेषामप्यर्चिरादिमार्गेण गतिः \"तयोर्ध्वमाय\"न्नित्यादिश्रुतेः,\nपर्यङ्कविद्यापञ्चान्निविद्ययोः कार्यब्रह्मोपासकस्यार्चिरादिश्रवणात् कार्यब्रह्मविदः क्रमुक्त्तिरतोऽनावृत्तिः, परब्रह्मविदस्तुं सद्योमुक्त्तिः, अर्चिरादिना सत्यलोकमतिक्रम्य कारणे ब्रह्मणि सूक्ष्मदेहस्य करणानाञ्च प्रविलय इति \"परं जैमिनि\"रित्येन न विरोधः, ब्रह्मणो विभुत्वेऽपि कार्यमण्डलातिक्रमरूपा गतिः, जीवत्वस्यौपाधिकत्वाल्लिङ्गगमनमेव गतिरिति सिद्धान्तयन्ति, तत्र हिरण्यगर्भं प्राप्तानां सर्वेषामपुरावृत्तिश्चेदयुक्त्ता, ब्रह्मलोकगतानां श्वेतमहाभीषादीनां पुनरावृत्तिस्मरणात् तत्रत्यज्ञानिनामपुनरावृत्तिश्चेदभिमता, यत्तु हिरण्यगर्भोऽहं भविष्यमीति कार्यब्रह्मोपासीनानामर्चिरादिगत्या तत्प्राप्तिरिति, तदयुक्त्तं, हिरण्यगर्भस्य क्षेत्रज्ञतया तदुपासकानाममृतत्वप्राप्त्यभावादवार्चिरादिगत्यनुपपत्तेः, तस्य च कार्यत्वकर्मवश्यत्वानुपास्यत्वादि च मुहुरुपपादितम्, अतस्तदुपासकानमप्रतीकालम्बनत्वमयुक्त्तं, जापकोपाख्याने ब्रह्मकायं प्रविशतो जापकस्य जिह्वया निष्कान्तस्य मूद्धान्यनाढ्या निष्क्रमणाभावादर्चिरादिगत्यभावः स्फुटतरः । \"अथवा नेच्छते तत्र ब्रह्मकायनिषेवणम् । उत्क्रामति च मार्गस्थः शीतीभूतो निरामयः\" इति ब्रह्मकायनिषेवणमनिच्छतो मुक्त्तिमार्गस्थतयोत्क्रमणवचनाच्च हिरण्यगर्भं प्राप्तवतो नार्चिरादिगतिः, अर्चिरादिना प्राप्त्यत्वं च न चतुर्मुखलोकस्योपपद्यते,\nनारदादीनामादित्यमण्डलमभित्त्वाल ब्रह्मलोकगमनदशर्नात्, \"अपुनर्भवाय कोशं भिनत्ति कोशं भित्त्वा शीर्षकपालं भिनत्ति मृत्युं भिनत्ति\" इत्युपक्रम्य \"पृथिर्वी भिनत्ति अपो भिनत्ति\" इत्यारभ्य \"अव्यक्त्तं भिनत्त्यक्षरं भिनत्ति मृत्युं भिनत्ति\" इत्यभिधानात् ब्रह्मण्डतदावरणात् बहिर्भूतत्वादव्यक्त्ताक्षरतमसां च न शरीरानुप्रविष्टपृथिव्यादीनां भेदेने तत्रोच्यते \"कोषं भिनत्ति शीर्षकपालं भिनत्ती\"त्यभिधाय पृथिव्यादिभेदनप्रतिपादनस्य पार्थिवाण्डकटाहतदावरणविषयताया अवर्जनीयत्वात्, जापकोपाख्याने \"द्वाभ्यां मुक्त्तं त्रिभिर्मुक्त्त\"मिति मुक्त्तप्राप्यस्य परमस्थानस्य गुणत्रयोत्तीणर्त्वाभिधानात् \"न कालस्तत्र वै प्रभु\"रित्यत्राकालकाल्यत्वप्रतिपादनात्, ब्रह्मलोकस्य च प्राकृतत्वेन गुणत्रयोत्तीणर्त्वायोगात् द्विपरार्द्धावसानत्वेन अकालकाल्यत्वायोगात्, अत एव \"अक्षरे परमे व्योम\"न्नित्यक्षरत्वश्रवणविरोधाश्च तमसः परत्वाद्ययोगाच्च न चतुर्मुखलोकोऽर्चिरादिप्राप्यः, कायर्ब्रह्मोपासकान् परब्रह्मोपासकांश्च नयतीत्युभयथाशब्दव्याख्यानमनुपपन्नम्, एवमुभयथाभाव एव दोषात्, न स कारणं, \"कारणं तु ध्येयः\" इति कार्योपासनं हि प्रतिषिध्यते, क्रममुकत्यभ्युपगमादविरोध इति चेन्न, अर्चिरादिगतस्य क्रममुक्त्तेः श्रुतिविरुद्धत्वात्, स \"एनान् ब्रह्म गमयती\"ति हि श्रुतिः न तु क्रमेण गमयतीति, हिरण्यगर्भादीनां मोक्षप्रदत्वाभावादेव तदुपासकानामर्चिरादिगत्ययोगाच्चैवं व्याख्यातुमयुक्त्तं, कार्योपासकस्यार्चिराद्यन्वये पर्यङ्कविद्यादिकं प्रमाणमिति चेन्न- कारणत्वबलादाकाशादिशब्दानां प्रसिद्धार्थपरत्वाभाववदर्चिराद्यन्वयबलेन तस्याप्युपास्यसमर्पकशब्दस्य कायर्परत्वासिद्धेः, विग्रहाद्य\nन्वयात् कार्यत्वमिति चेत् विलक्षणविग्रहयोगस्यैव कारणत्वसाधकत्वात् । अन्ये त्वाहुः- कार्यं ब्रह्म हिरण्यगर्भलोकः \"परं चापरं च\" इत्युपक्रम्य \"स सामभिरुन्नीयते ब्रह्मलोक\"त्रमति प्रयोगदर्शनात्सर्वगतस्य परब्रह्मणो गन्तव्यत्वायोगात् पर्यङ्कविद्यायां हृदनदीवृक्षादिविशेषवत्तत्वदर्शनात् हिरण्यगर्भसामीप्येन लोकस्य ब्रह्मशब्दवाच्यत्वोपपत्तेश्च लोकप्राप्तिरिति पूर्वपक्षं कृत्वा ब्रह्माब्दमुख्यत्वात् लोकस्थस्य हिरण्यगर्भस्य सतः परमात्मनः प्राप्यत्वेपि पूर्वपक्षयुक्त्तीनां सम्भवान्मुक्त्तानां चतुर्मुखलयावधि ब्रह्मलोके भोगाभ्युपगमाद्धिरण्यगर्भाकारं परं ब्रह्मैव नयतीति सिद्धान्तयन्ति । अत्र चतुर्मुखलोकप्राप्तिरेव विद्याफलं तत्राप्रलयात् भोगः तल्लोकनांशष सृज्यतहेतुकर्माभावात् मोक्ष इति वादरिमतं, ब्रह्मलोकप्राप्त्यनन्तरमेव ब्रह्मणि लयः तेन लिङ्गनाशः, ततश्च गुणाष्टकाविर्भावात्समानमोगता, ब्रह्मलोके लीने परमाकाशप्राप्तिः तत्र च भोग इति जैमिनेरभिप्राय इति पक्षद्वयवैषम्यं दर्शितं भवति, अप्रतीकालम्बनानिति किं सर्वेऽप्युपासका देवयानेन ब्रह्मलोकं यान्ति? उत नेति चिन्ता, तत्र देवयानेन गतान्सर्वानमानवः परं ब्रह्म हिरण्यगर्भाख्यं नयति? उत नेति, \"द्वे सृती अृणव पितृणामहं देवानामुत मर्त्याना\"मिति मार्गद्वित्वं प्रतिज्ञाय \"अथ ये यज्ञेन दानेन तपसा लोकं यजन्ति ते धूममभिसंविशन्ति\" इतीष्टादिकारिणां धूमादिप्राप्तिश्रवणात्, तद्वयतिरिक्त्तसर्वोपासकानामुत्तरमार्गस्य प्राप्तत्वादब्रह्मविदां पञ्चाग्निवित्प्रभृतीनामप्यर्चिरादिश्रवणात् \"एष पन्था ब्रह्मणशे भानुवित्तस्तेनैति बह्मवित्पुण्यकृथैजसश्च\" इति तैजसाख्यपञ्चाग्निवित्प्रभृतिपुण्यकृतां ब्रह्मविर्न्मागगमनदर्शनात्, \"अयं वा व एषोऽग्निश्चित\" इत्यादि चित्याग्न्युपासनेष्वपि देवयानश्रवणात्\" \"विद्ययैव तदारोहन्ति यत्र कामाः परागता\" इत्यन्ते ब्रह्मलोकप्राप्तिश्रवणाच्च\nसर्वोपासकानां देवयानप्राप्तौ सिद्धायां \"स एना\"निति विशेषेणोक्त्तान् देवयानेन गतान्सर्वानमानवो ब्रह्म गमयतीति पूर्वपक्षं कृत्वा \"यावन्नाम्नो गत\" इमत्यादि फलप्राप्तौ ब्रह्मलोकस्य देवयानापेक्षायां प्रमाणाभावान्न सर्वेषां देवयानप्राप्तिरिति सिद्धेः, पञ्चाग्निवित्प्रभृतीनामब्रह्मविदाममपि ब्रह्मलोकप्राप्ततया प्रमाणसिद्धानां लोकवासमात्रमेव, न तत्रत्यचतुर्मुखप्राप्तिः, ब्रह्मविदामेव चतुर्मुखप्राप्तिः, एवमुभयथाभावे दोषाभावात्सर्वेषां ब्रह्मप्राप्तौ ब्रह्मशब्दस्य कार्यवचनत्वे ब्रह्मलोकगतेषु अब्रह्मविदो न ब्रह्म गमयति, ब्रह्मविदस्तु गमयति, अब्रह्मविदाद्रपि तत्र लब्धमानाश्चेत् क्रमेण मुच्यन्ते, यथा पञ्चाग्निविदः यथा च चित्याग्निविदः- इति सिद्धान्तयन्ति, अत्र व्रूमः- कार्यं ब्रह्म ब्रह्मलोकः चतुर्मुखः परं ब्रह्मेत्ययुक्त्तं तस्यापि सृज्यत्वश्रवणेनानपोदितेन कार्यब्रह्मान्तर्भावावगमात्, न च तत्र ब्रह्मगुणानां ज्ञानानन्दैश्वर्यादीनां नित्याविर्भूतत्वात् परमात्मत्वम्, वेदापहारादिषु ज्ञानशकत्यैश्वर्यादीनां परिमतित्वदर्शनात् योगाधीनभगवत्साक्षारत्कारत्वतदाहितसर्गशक्त्तित्वदर्शनादुभयभावनान्वयेनानुपास्यत्वावगमाच्च \"बह्म विश्वः कतमः स्वयम्भुः प्रजापतिःसंवत्सर इति\" \"संवत्सरोऽसावादित्यो य एष आदित्ये पुरुषः स परमेष्ठी ब्रह्मात्मा\" इत्यादिश्रुतयस्तु बह्मण्डोदरवर्तितत्तद्विभूतिविशेषनिर्वाहकत्वाभिप्रायतया न निरङ्कुशैश्वर्ये प्रमाणं, \"हिरण्यगर्भः समवर्तत\" इत्याद्यष्टर्चं त्वाकाशप्रणादिवाक्यतुल्यायत्वादुपपत्त्यन्तरैश्च परमपुरुषपरमिति समर्थितम् । अपरेषां प्रति\nक्षेपे दर्शितैर्मानन्यायैर्देत्तयानमार्गस्य चतुर्मुखलोकप्राप्तिहेतुत्वमयुक्त्तमिति, तन्न सिद्धान्तेऽनुमन्तव्यम्, ह्रदनदीवृक्षसंस्तानादियोगो न चतुर्मुखलोकत्वे प्रमाणं तलवकारसाम्नि \"सप्तमो ब्रह्मलोकः\" इत्युपक्रम्य \"उत परस्मात् उतापरस्मात्परस्तृतीयादथवा चतुर्थात् । सैस्त्रस्थूणे दृढ उग्रे यत्र देवानामधिदेव आस्ते\" इति चतुर्मुखलोकात्परतः परत्र सहस्त्रस्थूणाविशिष्टस्थानविशेषावगमात्, अतः सत्यलोकचतुर्मुखयोर्देवयानप्राप्यत्वपरब्रह्मत्वाभावात् चतुर्मुखलोके गुणष्टकाविर्भाव आप्रलयान्मुक्त्तानां तत्रावस्थानं ततः परमाकाशप्राप्तिरित्यनुपपन्नम्, अनन्तरं चाब्रह्मविदोऽपि देवयानेन गच्छन्तीति न युक्त्तं \"स एनान् ब्रह्म गमयति\" इति देवयानगतानामविशेषण ब्रह्मप्राप्तिश्रवणात्, न पञ्चाग्निविदां ब्रह्मप्राप्तिश्रवणं \"स एना\"निति वाक्यसङ्कोचकं तेषामब्रह्मवित्त्वे प्रमाणान्तराभावात् देवयानगतिश्रवणेनैव तत्रापि ब्रह्बवेदनस्य कल्प्यत्वात् चित्याग्निविदां प्रकरणे देवयानश्रवणं प्रासङ्गिकमहीननयात् परविद्याप्रकरणान्वयि स्यात्, \"तेनैति ब्रह्मवित्पुण्यकृत्तैजसश्च\" इत्यत्र ब्रह्मविद एव पदान्तरविशेष्यत्वसम्भवात् तदपि नाब्रह्मविदां देवयानगतौ प्रमाणम्, \"द्वे सृती अृणव\"मित्यत्र द्वित्वावधारणमपि नास्मिन्नर्थे प्रमाणम् \"अथ ये यज्ञेन दानेन\" इति वाक्यस्य परविद्याव्यतिरिक्त्तश्रेयःप्रदर्शनार्थत्वसम्भवात्, एवं सर्वत्र ब्रह्मवेदन-कल्पन-प्रकरणोत्कर्ष-सामानाधिकरण्य-प्रदर्शनार्थत्वादिभिर्निर्वाहसम्भवात् न काचिदपि श्रुतिरब्रह्मविदां देवयानगमने प्रमाणम्, अत एव देवयानगतान्सर्वान् वा, न नेति चिन्ता निरवकाशा । हिरण्यगर्भमेव परं ब्रह्म मन्वानस्य नाब्रह्मविदां परब्रह्मप्राप्तिः, तत्र गुणाष्टकाविभर्ावात् ब्रह्मसमाभोगः, तत्र परब्रह्मप्राप्तानामपुनरावृत्तिरिति सर्वभिदमनुपपन्नम्, अब्रह्मविदां श्वेतमहाभीषकरैवतप्रभृतीनां ब्रह्मसभायामासिकाप्रतिपादनात्, क्षुत्पिपासाकामाद्यभिवपुनर्जन्मप्रतिपादनाच्च, श्वेतादीनामप्रह्मवित्त्वं च पुनरावृत्त्यैव सिद्धम् । नन्वब्रह्मविदां देवयानेन परब्रह्मप्राप्तिरेव निवार्यते, न तु परब्रह्मप्राप्तिमात्रम्, अमानवेन नयनं देवानगतब्रह्मविदामेव, नान्येषाम्, अमानवनीतानामेव अपुनरावृत्तिर्नान्येषां ब्रह्मप्राप्तानाम्, अतः सर्वमुपपन्नमिति,\nनैवम्- \"नान्यः पन्था अयमाय विद्यते इति ब्रह्मविद्वयतिरिक्त्तानां ब्रह्मप्राप्तिनिषेधात् , तत्राप्यब्रह्मविदां देवयानेन ब्रह्मप्राप्तिर्निषिध्यते, न ब्रह्मप्राप्तिमात्रमिति चेत्, तर्ह्यब्रह्मवित्तयाऽभिमतानां पञ्चाग्निविदां देवयानगतिर्न स्यात्, यद्युच्येत विशिष्टमिह निषेध्यमब्रह्मविदां देवयानविशिष्टब्रह्मप्राप्तिर्नास्ति, तस्मादब्रह्मविदां ब्रह्मप्राप्तिविधुरदेवयानगतिर्देवयानगतिविधुरब्रह्मप्राप्तिश्चोपपद्यत इति, तदयुक्त्तम्- अयनायेत्येतावन्मात्रस्य नुतत्वात् देवयानेन ब्रह्मण इत्यद्याहारप्रसङ्गाच्च । ननु नाध्याहारापेक्षा, अपनं चेद्देचयानपूर्वकं ब्रह्मकर्मकं च विदितमिति चेन्न, त्वया, देवयानविधुरब्रह्मप्राप्तेर्ब्रह्मप्राप्तिविधुरदेवयानगतेश्चाभ्युपगतत्त्वात् । किञ्च अयनशब्दस्य कस्सङ्कोचः, येन विशिष्टायनविवक्षाऽऽश्रीयेत । अब्रह्मविदां देवयानगमनशास्त्रं ब्रह्मप्राप्तानां केषाचित्पुनरावृत्तिशास्त्रं चेति चेन्न, तयोस्तद्विषयत्वेऽयनाब्दसङ्कोचः, तत्सङ्कोचे तयोस्तद्विषयत्वमित्यन्योन्याश्रयप्रसङ्गात्, तस्माद्यस्मिन्मते श्रुत्यसङ्कोचः शास्त्रद्वयार्थवत्त्वं च तदेवोपपन्नमिति तावकःपक्षोऽनुपपन्नः । किञ्च सर्वैरितरैरधिकरणभेदो वर्णितः तदयुक्त्तं- सूत्रकारशैलीविरोधात्, अस्मिन्शास्त्रं सर्वत्र बादरायणकीर्तनस्य ॠष्यन्तरमतव्यावृत्तिविवक्षामूलत्वं तावत् दृश्यते, \"तदुपर्यपि बादरायणः सम्भवा\"दित्यत्र कर्मकाण्डदेवताधिकरणप्रसिद्धजैभिनिमतात् वैषम्यविवक्षया बादराटणकीर्तनं दृष्टं \"मध्वादिष्वसम्भवादनधिकारं जैमिनिः\" \"भावं तु\nबादरायणोऽस्ति हि\" \"धर्मं जैमिनिः\" \"अधिकोपदेशात्तु बादरायणस्यैवं तद्दर्शनात्\" परामर्शं जैमिनिः\" \"अनुष्ठेयं बादरायणः साम्यश्रुतेः\" इत्यधिकरणेषु पूर्वसूत्रोपन्यस्तॠष्यन्तरमतव्यावृत्त्यर्थत्वं बादरायणकीर्तनस्य दृष्टं, यत्र ॠष्यन्तरमतमङ्गीकृतं तत्र न बादरायणकीर्तनं दृष्टं, यथा \"अनुस्मृतेबर्ादरिः\" \"सम्पत्तेरिति जैमिनिः\" \"सुकृतदुष्कृते एवेति तु बादरिः\" \"अवस्थितेरिति काशकृऽत्स्नः\" \"तद्भूतस्य तु नातद्भावो जैमिनेरपि\" \"आर्त्विज्यमित्यौडुलोमि\" इत्यादिषु । ॠष्यन्तराणां मिथोविरुद्धेषु मतेषु चरमस्याङ्गीकारात् चादरायणमतस्य पृथक्कीर्तनाभावाश्च दृष्टः, \"प्रतिज्ञासिद्धेर्लिङ्गमाश्मरथ्यः\" \"अवस्थितेरिति काशकृत्स्नः\" \"ततुपलक्षरार्थेति तु काष्णर्ाजिनिः\" \"सुकृतदुष्कृते एवेति तु वादरिः\" \"स्वामिनः फलश्रुतेरित्यात्रेयः\" \"आर्त्विज्यमित्यौडुलोमिः\" इत्यादिषु सूत्रेषु । अतो बादरायणकीर्तनम्, ॠष्यन्तरमतवैषम्यप्रदर्शनार्थम्, उभयशब्दश्चोपन्यस्ताकारद्वयपरो दृष्टः, \"उपपूर्वमपीत्येके\" \"बहिस्तूभयथाऽपि\" \"अभावं बादरिः\" \"भावं जैमिनिर्द्वादशाहवदुभयविध\"मिति च, एवमुभयशब्दस्य कीर्तितमतद्वयव्यावृत्त्यर्थत्वदर्शनात् बाददायणकीर्तनस्य ॠष्यन्तरमतवैषम्यप्रदर्शनार्थत्वात्, अत एव दोषशब्दस्य नञ्पूर्वकत्वायोगाच्च त्रिशिरस्कविचारास्पदैकार्थविषयत्वं \"कार्यं बादरिः\" इत्यादिसूत्रसमुदायस्य स्वरसतः प्रतिपन्नमिति युक्त्तमैकाधिकरण्यम्, \"दर्शनाच्च\" इति सूत्रे \"तयोर्ध्वमायन्\" तस्य तावदेव\" इति वाक्यमितरैरुदाहृतं, ततोऽपि \"परं ज्योतिरुपसम्पद्य\" इति वाक्योदाहरणं सफलम्, अस्य वाक्यस्य साक्षान्मीोपरत्वसम्प्रतिपत्त्या क्रममुक्त्तिविषयत्वेन निर्वाहस्यानुपपन्नत्वादत्र च शरीरादुत्थानश्रवणेनार्चिरादिगतविषयत्वस्यदुरपह्रयत्वाच्च ।। 15 ।।\n।। कार्याधिकरणं समाप्तम् ।।\n।। इति श्रीहरितकुलतिलकवाग्विजयसूनुना श्रीरङ्गराजदिव्याज्ञलब्धवेदव्यासपरनामधेयेन\nश्रीमद्वरदाचार्यपादसेवासमधिगतभगवद्रमानुजविरिचितशारीरकमीमांसाभाष्यहृदयेन\nश्रीसुदर्शनसूरिण विलिखितायां श्रुतप्रकाशिकायां चतुर्थस्याध्यायस्य तृतीयः पादः ।।"
                            }
                        ]
                    }
                ]
            },
            {
                "title": "Pāda 4",
                "number": 4,
                "verses": [
                    {
                        "verse_number": 28,
                        "original_text": "Adhikaraṇa 4.4.1 संपद्याविर्भावाधिकरणम्\nसंपद्याविर्भावः स्वेनशब्दात् ॥4.4.1॥\nमुक्तः प्रतिज्ञानात् ॥4.4.2॥\nआत्मा प्रकरणात् ॥4.4.3॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.4.1 संपद्याविर्भावाधिकरणम्\nपरं ब्रह्मोपासीनानामात्मानञ्च प्रकृतिवियुक्त्तं ब्रह्मात्मकमुपासीनानामर्चिरादिना मार्गेणापुनरावृत्तिलक्षणा गतिरुक्त्ता। इदानीं मुक्त्तानामैश्वर्यप्रकारं चिन्तयितुमारभते। इदमाम्नायते- \"एव मेवैष सम्प्रसादोऽस्माच्छरीरात्समुत्याय परं जयोतिरुपसम्पद्य स्वेन रूपेणाभिनिष्पद्यते\" इति। किमस्माच्छरीरात्समुत्थाय परं ज्योतिरुपसम्पन्नस्य देवादिरूपवत्साध्येन रूपेण सम्बन्धोऽनेन वाक्येन प्रतिपाद्यते? उत स्वाभाविकस्य स्वरूपस्याविर्भावः? इति संशये साध्येन रूपेण सम्बन्ध इति युक्त्तम्। अन्यथा ह्यपुरुषार्थावबोधित्वं मोक्षशास्त्रस्यस्यात्स्वरूपस्य स्वतोऽपुरुषार्थत्वदर्शनात्। न हि सुषुप्तौ देहेन्द्रियाव्यापारेषु उपरतेषु केवलस्यात्मस्वरूपस्य पुरुषार्थसम्बन्धो दृश्यते; न च दुःखनिवृत्तिमात्रं परं ज्योतिरुपसम्पन्नस्य पुरुषार्थः, येन स्वरूपाविर्भाव एव मोक्ष इत्युच्येत \" स एको ब्रह्मण आनन्दः। श्रोत्रियस्य चाकामहतस्य\" \"रस्रह्येवायं पादानादित्यर्थः। आगन्तुकविशेषपरिग्रहे हि स्वेन रूपेणेति विशेषणमनर्थकं स्यात्। अविशेषणेऽपि तस्य स्वकीयरूपत्वसिद्धेः। यत्तूक्त्तं स्वरूपस्य नित्यप्राप्तत्वादुपसम्पद्याभिनिष्पद्यत इति वचनमनर्थकमिति; तत्रोत्तरम्-।। 1।।\nकर्मसम्बन्धतत्कृतदेहादिविनिर्मुक्त्तः स्वाभाविकेन रूपेणावस्थितोऽत्र \"स्वेन रूपेणाभिनिष्पद्यते\" इत्युच्यते, अतो नित्यप्राप्तस्यापि स्वरूपस्य कर्मरूपाविद्यातिरोहितस्य तिरोधाननिवृविरत्राभिनिष्पत्तिरुच्यते, कुतः? प्रतिज्ञानात्, सा हि प्रतिपाद्यतया प्रतिज्ञाता कुत इदमवगम्यते, य आत्मेति प्रकृतं प्रत्यगात्मानं जागरिताद्यवस्थात्रितयविनिर्मुक्त्तं पि्रयाप्रियहेतुभूतकर्मारब्धशरीरविनिर्मुक्त्तं च प्रतिपादयितुम् \"एतं त्वेव भूयोऽनूव्याख्यास्यामि\" इति पुनः पुनरुकत्वा \"एवमेवैष सम्प्रसादोऽस्माच्छरीरात्समुत्थाय परं ज्योतिरुपसम्पद्य स्वेन रूपेणाभिनिष्पद्यते\" इत्यभिधानात्। अतः कर्मणा सम्बद्धस्य परं ज्योतिरुपसम्पद्य बन्धनिवृत्तिरूपा विनिर्मुक्त्तिः स्वेन रूपेणाभिनिष्पद्यत इत्युच्यते, स्वरूपाविर्भावेऽप्यभिनिष्पत्तिशब्दो दृश्यते युक्त्तय्रायमर्थो निष्पद्यत इत्यादिषुः। यच्चोक्त्तम् आत्मस्वरूपस्य सुषुप्तावपुरुषार्थत्वदर्शनात् स्वरूपाविर्भावे मोक्षशास्त्रस्यापुरुषार्थावबोधित्वं स्यादिति कृत्वा देवाद्यवस्थावत्सुखसम्बन्ध्यवस्थान्तरप्राप्तिरभिनिष्पत्तिरिति, तत्रोत्तरम् -।। 2।।\nस्वरूपेणैवायमात्माऽपहतपाष्मत्वादिसत्यसङ्कल्पत्वपर्यन्तगुणक इति प्रकरणादवगम्यते \"य आत्माऽपहतपाप्मा विजरो विमृत्युर्विशोको विजिधत्सोऽपिपासः सत्यकामः सत्यसङ्कल्कपः\" इति हि प्रजापतिवाक्यप्रक्रमः। इदं च प्रकरणं प्रत्यगात्मविषयमिति \"उत्तराच्चेदाविर्भूतस्वरूपस्तु\" इत्यत्र प्रतिपादितम्। अतोऽपहतपाप्मत्वादिस्वरूप एवायमात्मा संसारदशायां कर्माख्ययाऽविद्यया तिरोहितस्वरूपः परं ज्योतिरुपसम्पद्याविर्भूतस्वरूपो भवति। अतः प्रत्यगात्मनोऽपहतपाष्मत्वादयः स्वाभाविका गुणाः परं ज्योतिरुपसम्पन्नस्याविर्भवन्ति, नोत्पद्यन्ते, यथोक्त्तं भगवता शौनकेनापि- \"यथान क्रियते ज्येत्स्नामलप्रक्षालनान्मणेः। दोषप्रहाणान्न ज्ञानमात्मनः क्रियते तथा। यथोदपानकरणात् क्रियते न जलाम्बरम्। सदेव नीयते व्यक्त्तिमसतः सम्भवः कुतः?। तथा हेयगुणध्वंसादवबोधादयो गुणाः। प्रकाश्यन्ते न जन्यन्ते नित्या एवात्मनो हि ते\" इति। अतो ज्ञानानन्दादिगुणानां कर्मणाऽऽत्मनि सङ्कुचितानां परं ज्योतिरुपसम्पद्य कर्म रूपबन्धक्षये विकासरूपाविर्भावो नानुपपन्न इति सुष्ठूक्त्तं- सम्पद्याविर्भावः इति।। 3।।\n।। सम्पद्याविर्भावाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.4.1 संपद्याविर्भावाधिकरणम्\nएवमेवैष संप्रसादोऽस्माच्छरीरात्समुत्थाय परं ज्योतिरुपसंपद्य स्वेन रूपेणाभिनिष्पद्यते “ इति किं परं ज्योतिरुपसंपन्नस्य प्रत्यगात्मनस्स्वरूपाविर्भावः प्रतिपाद्यते, उतान्येन, साध्येन रूपेण संबन्ध इति संशयः। स्वस्वरूपस्य सुषुप्त्यादौ निरानन्दत्वदर्शनात्, स्वरूपमात्रस्य नित्याविर्भूतत्वाच्च, साध्येन सुखैकान्तेन रूपेण संबध्यते। एवं च “ अभिनिष्पद्यते इति वचनं सङ्गच्छते। परं ज्योतिरूपसंपन्नस्य ह्यानन्दित्वं श्रूयते “ रसं ह्येवायं लब्ध्वाऽऽनन्दी भवति “ स एको ब्रह्मण आनन्दः, श्रोत्रियस्य चाकामहतस्य “ इत्यदिषु। अतस्साध्येन रूपेणेति पूर्वः पक्षः। राद्धान्तस्तु - “ स्वेन रूपेणाभिनिष्पद्यते “ इति विशेषणात्स्वरूपाविर्भाव एव। स्वरूपस्य चापहतपाप्मत्वादिगुणकतया प्रजापतिवाक्योदितस्य कर्मकृतदेहसंबन्धतत्कृततिरोधानस्य परज्योतिरुपसंपत्त्या सूक्ष्मदेहविनिर्मुक्तस्यासङ्कुचितज्ञानादिगुणकस्वरूपाविर्भावात् स्वयाथात्म्यनुभवपूर्वकानवधिकातिशयानन्दब्रह्मानुभवस्संपत्स्यत इति “अभिनिष्पद्यते” इति चोपपन्नम्। सूत्रार्थस्तु - परं ज्योतिरुपसंपद्य स्वस्वरूपाविर्भावः प्रतिपाद्यते कुतः?, स्वेनशब्दात् - साध्यस्यापि रूपस्य स्वासाधारणत्वेन स्वेनेति विशेषणं ह्यनर्थकम् ॥\nस्वस्वरूपमात्रस्य अहं जानामीति नित्याविर्भूतत्वेन “परंज्योतिरुपसंपद्येत्यनर्थकमित्याशङ्क्याह - मुक्तः प्रतिज्ञानात् ॥4.4.2॥ कर्मसंबन्धतत्कृतदेहादेर्मुक्तस्वरूपमत्र “ स्वेन रूपेणाभिनिष्पद्यते इत्युच्यते। कथमिदमवगम्यते। एतं त्वेव ते भूयोऽनुव्याख्यास्यामि। इति कर्महेतुकदेहसंबन्धतत्कृतजागरिताद्यवस्थाविनिर्मुक्तस्वरूपस्यात्र वक्तव्यतया प्रतिज्ञानात्।\nएवमपि स्वरूपमात्राविर्भावस्य पुरुषार्थत्वं न सिद्ध्यतीत्याशङ्क्याह -- आत्मा प्रकरणात् ॥4.4.3॥ देहादिविनिर्मुक्तः स्वरूपेण अवस्थित आत्मा अपहतपाप्मत्वादिसत्यसङ्कल्पपर्यन्तगुणकः, तस्य ह्याविर्भाव उच्यते, कुतः? प्रकरणात्, “ य आत्मा अपहतपाप्मा “ इति प्रकृत्य हि “एतं त्वेव ते भूयोऽनुव्याख्यास्यामीत्यादिनोच्यते। अतोऽपहतपाप्मत्वादिगुणकस्वरूपस्य कर्माख्याविद्यातिरोहितस्य परंज्योतिरुपसंपद्य निवृत्ततिरोधानस्याविर्भावः प्रतिपाद्यते। इति संपद्याविर्भावाधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.4.1 संपद्याविर्भावाधिकरणम्\n\"एवमेवैष संपारसादोऽस्माच्छरीरात्समुत्थाय परं ज्योतिरुपसंपद्य स्वेनरूपेणाभिनिष्पद्यते\" इति सिद्धस्यैव प्रत्यगात्मस्वरूपस्यानादिकर्मणा तिरोहितस्य परं ज्योतिरुपसंपद्याविर्भाव उच्यते, \"स्वेन रूपेण\" इति विशिष्याभिधानात् ।।\nआत्मस्वरूपमात्रस्य प्रागेव सिद्धत्वेऽपि कर्मबन्धविनिर्मुक्तापरिच्छिन्नज्ञानादिस्वरूपस्य ह्यत्राविर्भाव उच्यते । \"एतं त्वेव ते भूयोऽनुव्याख्यास्यामि\" इति जागरिताद्यवस्थातिरोधानविनिर्मुक्तस्यैवात्र वक्तव्यतया प्रतिज्ञानात् ।।\n\"भूयोऽनुव्याख्यास्यामि\" इति प्रकृतोऽपहतपाप्मत्वादिगुणक आत्मेति प्रकरणादवगम्यते । \"य आत्मापहतपाप्मा\" इत्यारभ्य \"सत्यकामः सत्यसंकल्पः सोऽन्वेष्टव्यः\" इति प्रकृत्य \"एतं त्वेव ते भूयोऽनुव्याख्यास्यामि\" इत्युक्तम् ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.4.1 संपद्याविर्भावाधिकरणम्\n।। सम्पद्याविर्भावः स्वेन शब्दात् ।। 1 ।। पादसङ्गतिमाह - परं ब्रह्मेत्यादिना । विषयवाक्ये \"न च पुनरावर्तते\" इति श्रवणादपुनरावृत्तिलक्षणेत्युक्त्तम्,किम् \"अस्माच्छरीरा\"दित्यादिवाक्ये मुक्त्तस्य साध्येन रूपेण सम्बन्धः प्रतिपाद्यते उत स्वाभाविकस्वरूपाविर्भावः, किञ्च स्वरूपाविर्भावपरत्वे मोक्षशास्त्रस्य पुरुषार्थाक्बोधित्वं सम्भवति? नेति, किं स्वरूपस्य स्वतोऽपरिच्छिन्नानन्दत्वं सम्भवति, नेति, किमानन्दस्वरूपस्य तिरोधानं सम्भवति, नेति, किमाविर्भावपरत्व्रेभिनिष्पत्तिशब्दवैयर्थ्यमस्ति, नेति च, यदा वैयर्थ्यं, यदा च तिरोधानासम्भवेन स्वत्रोपरिच्छिन्नानन्दायोमात् शास्त्रस्य न पुरुषार्थपर्यवसानम्, तदा साध्येन रूपेण सम्बन्धः प्रतिपाद्यः स्यात्, यदा नाभिनिष्पत्तिव्यपदेशवैयर्थ्यं यदा च तिरोधानसम्भवेन स्वतोऽपरिच्छिन्नानन्दत्वोपपत्तेः मोक्षशास्त्रस्य पुरुषार्थपर्यवसानं, तदा स्वाभाविकस्वरूपाविर्भावः प्रतिपाद्यः स्यात्, रूपेण- आकारेण, - न च दुःखनिवृत्तिमात्रं परं ज्योतिरुपसम्पन्नस्य पुरुषार्थ इति । अत्रायं भावः- दुःखनिवृत्तिमात्रं मोक्षश्चेत्, संसारनिर्विशेषः स्यात्पुरुषार्थापुरुषार्थ\nमिश्रत्वात्, दुःखनिवृत्तिः सुखप्राप्तिश्चेष्टे दृष्टे, सुखनिवृत्तिर्दुःखप्राप्तिश्चानिष्टे दृष्टे, तत्र दुःखनिवृत्तेरिष्टत्वात्सुखनिवृत्तेरनिष्टत्वादिष्टानिष्टमिश्रो मोक्षः संसार तुल्य इति, तस्मात्पुरुषार्थापुरुषार्थमिश्रो न मोक्ष एवेति स्वरपूभूतस्यैवापरिच्छिन्नस्यानन्दस्य तिरोधाननिवृत्तशै तथात्वं प्रकाशत इति श्रुत्यर्थ इत्यत्राह - न चेति । तदुपपादयति - ज्ञानस्वरूपस्येति । तिरोधानतन्निवृत्त्योः सम्भवेऽपि पुरुषार्थरूपत्वं स्वरूपस्य प्रतिक्षिपति । न च प्रकाशेतिकस्येति । अनुकूलत्वं नाम सप्रतियोगिको धर्मविशेषः प्रकाशवदित्यर्थः, अन्यथाऽनुकूलत्वमेव न स्यादिति भावः । न केवलं तर्कविरोधः श्रुतिविरोधाचेत्याह - स्वरूपापत्तीति । अनर्थकं स्यात्- अभिनिष्पत्तिशब्दानर्थक्यमित्यर्थः । स्वेनशब्दः कथमित्यत्राह - स्वेनेति । स्वशब्दोऽसाधारण्यपरः, न त्वसाध्यत्वपरः, अभिनिष्पत्तिवचनात्स्वरूपेणाभिनिष्पद्यते रूपविशिष्टतया साध्यत इति रूपं साध्यमित्यर्थः । एवं चेति - स्वशब्दाभिनिष्पत्तिशब्दावुभावपि मुख्यावित्यर्थः । राद्धान्तं वक्त्तुं सूत्रमुपपादत्ते - सम्पद्येति । यं दशाविशेषमिति - दशा अवस्था, ज्ञानवकाशस्य कालविशेषेऽभावादवस्थात्वं, ज्ञानस्य विकाशार्हत्वात्स्वाभाविकत्वं । स्वेन रूपेणेति विशेषरमनर्थकं स्यादिति- कथमानर्थक्यं स्वासाधरण्यं ह्युक्त्तमित्यत्राह- अविशेषणेऽपीति । \"परं ज्योतिरुपसम्पद्याभिनिष्पद्यते\" इत्येतत्सम्बन्धादेव तदसाधारणत्वं सिद्धं, न ह्यन्यस्य रूपेणान्यो निष्पद्यते अतस्तत्सम्बन्धादेव तदसाधारण्यं सिद्धमिति स्वेनपदमनर्थकं स्यादित्यर्थः । उत्तरसूत्रशङ्कामाह - यत्तूक्त्तमिति ।। 1 ।।\n।। मुक्त्तः प्रतिज्ञानात् ।। 2 ।। मुक्त्त इति प्रतिज्ञाखण्डं व्याचष्टे - कर्मेति । ततः किमित्यत्राह - अत इति । पूर्वमसिद्धायास्तिरोधाननिवृत्तेर्वाचकत्वादभिनिष्पत्तिशब्दो नानर्थक इत्यर्थः । प्रतिज्ञानादिति हेतुं व्याचष्टे - सा हीति । सातिरोधाननिवृत्तिः, निवृत्तिरोधानं स्वरूपं प्रतिज्ञातमिति भावः, तथा प्रतिज्ञातमिति कथमवगतमित्याह - कुत इदमिति । य आत्मेत्यादि । जाग्रदाद्यवस्थासूच्यमानासु प्रत्यवस्थम् \"एतं त्वेव ते भूयोऽनुव्याख्यास्यामि\" इत्युक्त्तं, तत्र \"एतं त्वेव तेऽनुव्याख्यास्यामि\" इति प्रतिपर्यायमुक्त्तस्यैतच्छब्दस्य प्रकृतपरामर्शित्वात् \"य आत्मे\"त्यादिना प्रकृतस्यापहत पाप्मत्वादिगुणकत्वादपहतपाष्मत्वादीनं च जाग्रदाद्यवस्थस्यासम्भवात् गुणाष्टकयुक्त्तस्वाभाविकरूपकथनमेव प्रतिज्ञातम्, श्रोतुराशयपरीणार्थं जाग्रदादिकथनम्, तस्मात् व्याख्यास्यामीत्युक्त्तम्, व्याख्यातव्यरूपं स्वाभाविकमेवेत्यर्थः, ततः किमित्यत्राह - अतः कर्मणेति अभिनिष्पत्तिशब्दः कथं वाचक इत्यत्राह - स्वरूपाविर्भावेपीति । निष्पद्यत इत्यादिष्विति - आदिशब्देन \"विचार्य च पुनः पुनः\" \"इदमेकं सुनिष्पन्न\"मित्यादिप्रयोगो विवक्षितः, एवमयमर्थः साध्यत इति सिद्धिपर्यायत्वेन प्रयुज्यमान्रोभिनिष्पत्तिशब्द आविर्भावस्यापि वाचक इत्यर्थः । उत्तरसूत्राशङ्कामाह - यच्चोक्त्तमिति ।। 2 ।।\n।। आत्मा प्रकरणात् ।। 3 ।। परमात्मविषयं हीदं वाक्यमित्यत्राह - इदं चेति । स्वाभाविकत्वे सर्वदोषलभ्येरन्निमे गुणा इत्यत्राह - अत इति । आनन्दश्चेदौपाधिकाकारसम्बन्धनिबन्धनो न भवति संसारदशायां स्वाभाविकानन्दस्य तिरोहितत्वादौपाधिकरूपसम्बन्धसापेक्ष आनन्दयोगो भवति, अत एव सुषुप्तौ चानन्दायोगो न त्वानन्दस्यौपाधिकाकारहेतुत्वस्वाभाव्यात्, तिरोधाननिवृत्तौ स्वाभाविकानन्द आविभर्वतीति स्वरूपाविर्भावपरत्वे मोक्षशास्त्रस्य नापुरुषार्थावबोधित्वमित्यर्थः । परे चापरे च \"परं ज्योति\" रिति ज्योतिश्शब्दस्य भौतिकपरत्वशङ्कायामात्मविषयत्वप्रतिपादकं \"आत्मा प्रकरणा\" दिति सूत्रं व्याचक्षते,\nतदयुक्त्तम्, अस्माभिर्दहराधिकरणे निर्णीतत्वात्तैश्च \"ज्योतिर्दशर्ना\"दित्यत्र समर्थितत्वाच्च, भौतिकविषयत्वशङ्कानुदयादधिकशङ्काहेत्वभावाच्च, अतोऽपुरुषार्थत्वपरिहारपरत्वं युक्त्तम् । अनध्याहारे सूत्रवैयर्थ्यात् तत्परिहारार्थोऽध्याहारो न दोषाय, अपि तु गुणायैव, तस्मिश्च न्याय्ये सत्यात्मसम्बन्धितया श्रुतगुणवाचिपदाध्याहारो न्याय्यः, कः पुनर्विशेषः पूर्वावस्थात इति शङ्कायां द्वितीयसूत्रमवतारयन्ति, तत्र परे\nप्रष्टव्याः- किं काल्पनिकाकारनिवृत्तिः स्वरूपं वा तदतिरिक्त्तं वेति, आद्ये मोक्षोपायवैयर्थ्यं द्वितीये निवृत्तिर्वाध्या वा, च वा, बाध्या चेत्, अपुनरावृत्तिश्रुतिविरोधः, अबाध्या चेत् परमार्थविशेषवत्वं, निवृत्तिर्जडा वा, न वा, जडा चेदजडस्य जडधर्मत्वं स्यात्, ततश्च भवद्भिरुक्त्ता एव दोषाः स्युः, विजातीयनानात्वञ्च स्यात्, अजडा चेत्सजातीयनानात्वं स्यात्, सा च निवृत्तिः कस्मै प्रकाशते, यदि ब्रह्मणः, तदयुक्त्तं स्वानुभवस्वभावस्याविद्याया विनाऽष्यम्यानुभवरूपत्वविरोधात्, यदि स्वस्मै, तदा प्रत्यगर्थद्वयप्रसङ्गः । अन्ये तु परं ज्योतिरुपन्नस्य जक्षणादिश्रवणात् विलक्षणसांसारिकफलप्राप्तोऽयं मुक्त्त इति पूर्वपक्षं कृत्वा मुक्त्तत्मप्रतिपादनप्रतिज्ञानात् जक्षणादेः साङ्कल्पिकत्वोपपत्तेश्च सिद्धान्तपरमधिकरणान्तरं द्वितीयसूत्रं व्याचक्षते, तदयुक्त्तं \"सङ्कल्पादेव तच्छ्रुते\"रित्यत्र पितृलोकादितृष्टेः सत्यसङ्कल्पमूलताया उपपादयिष्यमाणत्वात् अत्र वक्त्तव्याभावादश्लिष्टविनष्टोत्तरपूर्वाधत्वात्सांपराये विधूतकर्मत्वाच्च परं ज्योतिरुपसम्पन्नस्य संसारित्वशङ्कानुदयात्, अभिनिष्पन्नं रूपं किमपहतपाष्मत्वादिविशिष्टस्वरूपम्? उत जक्षणादिनिष्पादनशक्त्तिरिति विचारे पूर्वं कर्मसम्बन्धभाजः पाष्मप्रागभावप्रध्वंसात्यन्तरभावरूपापहतपाष्मत्वाद्ययोगात्तदाविर्भावानुपपत्तेः जक्षणादिशिक्त्तिरिति पूर्वपक्षं कृत्वा पुण्यपापहेतुभूतव्यापारविचरधृतदेहेन्द्रियशोकादिहेतुषु सत्स्वपि पापजराद्युत्पत्तिप्रतिबन्धशक्त्तेर्नित्यायाः प्राक्तिरोभूताया आविर्भावोपपत्तेर्जक्षणादिशक्त्तेरपि सत्यसङ्कल्पत्वान्तर्भावाच्चापहतपाष्मत्वादिलक्षणं स्वरूपमिति सिद्धान्तपरमधिकरणान्तरं\nतृतीयं सूत्रं व्याचक्षते, तदयुक्त्तम्- अपहतपाष्मत्वादिलक्षणं स्वरूपमिति व्यवस्थापिते सति \"ब्राह्मेण जैमिनि\" रित्यधिकरणस्यानुत्थानप्रसङ्गात् अतोऽपुरुषार्थाभिनिष्पत्तिवचनवैयर्थ्यशङ्कापरिहारपरत्वमेव सूत्रद्वयस्य न्याय्यम् ।।3।।\n।। सम्पद्याविर्भावाधिकरणं समाप्तम् ।।"
                            }
                        ]
                    },
                    {
                        "verse_number": 29,
                        "original_text": "Adhikaraṇa 4.4.2 अविभागेनदृष्टत्वाधिकरणम्\nअविभागेन दृष्टत्वात् ॥4.4.4॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.4.2 अविभागेनदृष्टत्वाधिकरणम्\nकिमयं परं जयोतिरुपसम्पन्नः सर्वबन्धविनिर्मुक्त्तः प्रत्यगात्मा स्वात्मानं परमात्मनः पृथग्भूतमनुभवति? उत तत्प्रकारतया तदविभक्त्तमिति विशये \"सोऽश्नुते सर्वान्कामान्सह ब्रह्मणा विपश्चिता\" \"यदा पश्यः पश्यते रुक्मवर्णं कर्तारमीशं पुरुषं ब्रह्मयोनिं। तदा विद्वान्पुण्यपापे विधूय निरञ्जनः परमं साम्यमुपैति\" \"इदं ज्ञानमुपाश्रित्य मम साधर्म्यमागताः। सर्ग्रेपि नोपजायन्ते प्रलये न व्यथन्ति च\" इत्यादिश्रुतिस्मृतिभ्यो मुक्त्तस्य परेण साहित्यसाम्यसाधर्म्यावगमात् पृथग्भूतमनुभवति- इति प्राप्त उच्यते- अविभागेन इति। परस्माद् ब्रह्मणः स्वात्मनमविभागेनानुभवति मुक्त्तः। कुतः? दृष्टत्वात्। परं ब्रह्मोपसम्पद्य निवृत्ताविद्यातिरोधानस्य याथातथ्येन स्वात्मनो दृष्टत्वात्। स्वात्मनः स्वरूपं हि \"तत्त्वमसि\" \"अयमात्मा ब्रह्म\" \"ऐतदात्म्यमिदं सर्वं\" \"सर्वं खल्विदं ब्रह्म\" इत्यादिसामानाधिकरण्यनिर्देशैः \"य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्माऽन्तरर्याम्यमृतः\" \"अन्य प्रविष्टः शास्ता जनानां सर्वात्मा\" इत्यदिभिश्च परमात्मात्मकं तच्छरीरतया तत्प्रकारभूतमिति प्रतिपादितम् \"अवस्थितेरिति काशकृत्स्नः\" इत्यत्र। अतोऽविभागेनाहं ब्रह्मास्मीत्येवानुभवति। साम्यसाधर्म्यव्यपदेशो ब्रह्मप्रकारभूतस्यैव प्रत्यगात्मनः स्वरूपं तत्सममिति देवादिप्राकृतरूपप्रहाणेन रह्मसमानशुद्धिं प्रतिपादयति। सहश्रुतिस्त्वेवंभूतस्य प्रत्यगात्मनः प्रकारिणा ब्रह्मणा सह तद्गुणानुभवं प्रतिपादयतीति न कश्चिद्विरोधः। ब्रह्म प्रकारतया तदविभागोक्त्तेर्हि \"सङ्कल्पादेव तछ्रुते\"रित्यादि न विरुद्धयते, \"अधिकं तु भेदनिर्देशात् \"अधिकोपदेशात्\" इत्यादि च।। 4।।\n।। अविभागेन दृष्टत्वाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.4.2 अविभागेनदृष्टत्वाधिकरणम्\nकिमयं मुक्तः आविर्भूतस्वरूपः प्रत्यगात्मा, परं ब्रह्म स्वात्मनो विभक्तमनुभवति, उत स्वात्मनोऽप्यात्मतयाऽविभागेन “ अहं ब्रह्मास्मीतीति संशयः। “ निरञ्जनः परमं साम्यमुपैति “ सोऽश्नुते सर्वाकान्मान् सह, ब्रह्मणा विपश्चितेति “ इदं ज्ञानमुपाश्रित्य मम साधर्म्यमागताः “ इति श्रुतिस्मृतिभ्यः विभक्तमनुभवतीति पूर्वः पक्षः। राद्धान्तस्तु - “ सर्वं खल्विदं ब्रह्म “ ऐतदात्म्यमिदं सर्वम् ..... तत्त्वमसि “ इत्यादिना सामानाधिकरण्येन “ यः पृथिव्यां तिष्ठन् ... यस्य पृथिवी शरीरम्, य आत्मनि तिष्ठन् ... यस्याऽऽत्मा शरीरम् “ इत्यादिषु सर्वस्य चिदचिद्वस्तुनो ब्रह्मशरीरतया ब्रह्मप्रकारत्वात् तत्तद्वस्तुबुद्धिशब्दास्तत्पर्यन्तविषया इत्यवगम्य “ आत्मेति तूपगच्छन्तीति न्यायेन स्वात्मनो़ऽप्यात्मतया अहं ब्रह्मास्मीत्युपासनेन यथावस्थितपरमात्मात्मकस्वात्मनो दृष्टत्वात् मुक्तः स्वात्मनोऽप्यात्मभूतं ब्रह्म अहं ब्रह्मास्मीत्यविभागेनैवानुभवति ॥ सूत्रार्थस्तु - अहं ब्रह्मास्मीत्यविभागेनैव ब्रह्मानुभवति मुक्तः, स्वात्मनोऽप्यात्मतयोपासनेन यथावस्थितपरमात्मात्मकस्वरूपस्य दृष्टत्वात्। साधर्म्यश्रुतिस्तु परमात्मशरीरभूतस्य प्रत्यगात्मनोऽपहतपाप्मत्वादिगुणैस्तत्साधर्म्यं प्रतिपादयति। “ सोऽश्नुते सर्वान्कामान् सह, ब्रह्मणा विपश्चिता इति ब्रह्मशरीरतया ब्रह्मप्रकारभूतत्वात्स्वात्मभूतेन ब्रह्मणा सह तद्गुणाननुभवतीति वदति। काम्यन्ते इति कामाः - कल्याणगुणाः, कल्याणगुणविशिष्टं ब्रह्मानुभवतीत्यर्थः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.4.2 अविभागेनदृष्टत्वाधिकरणम्\nआविर्भूतस्वरूपोऽयं मुक्तात्मा स्वात्मशरीरकं परं ब्रह्म स्वात्मनोऽप्यात्मतया 'अहं ब्रह्मास्मि' इत्यविभागेनैवानुभवति, \"आत्मेति तूपगच्छन्ति ग्राहयन्ति च \" इति तथाविधस्वरूपोपासनेन तथाविधस्वरूपस्य दृष्टत्वात् । \"य आत्मनि तिष्टन् यस्यात्मा शरीरं स त ठआत्मा \" \"तत्त्वमसि\" इत्यादिशास्रसिद्धमेव ह्युपासितम् ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.4.2 अविभागेनदृष्टत्वाधिकरणम्\n।। अविभागेन दृष्टत्वात् ।। 4 ।। अवानतरसङ्गतिः स्पष्टा, मुक्त्तः किमात्मानं परमात्मनः पृथग्भूतमनुभवति? उत तत्प्रकारतया तदविभक्त्तम्,? किं साहित्यसाम्यसाधर्म्यवचनान्यविभागेनानुभवे विरुध्यन्ते, नेति, किं प्रकारभूतस्यैव साहित्यादिकमुपपन्नं, नेति, न चेत्, तद्वचनविरोधात्पृथग्भावेनानुभवः, उपपन्नं चेत्तद्वचनाविरोधादविभागेनानुभवः, यथाऽवस्थितस्योपास्यत्वे यथोपासनभावित्वे च फलस्य स्थिते कथं पूर्वपक्षोत्थानमिति शङ्कायां सहश्रुतिसाम्यश्रुतिसाधर्म्यस्मृतीनां बलात्तत्क्रतुन्यायोऽपोदित इत्यभिप्रायेण पूर्वपक्षमाह - सह ब्रह्मणेति । श्रुतेर्भोक्त्तृसाहित्यपरत्वं पूर्वपक्षिणो मतं, साम्यसाधर्म्यशब्दौ नार्थभेदविवक्षया प्रयुक्त्तौ, अपि तूदाहृतश्रुतिस्मृतिवचन\nस्थत्वात् प्रयुक्त्तौ, साम्यस्य पारम्ये सति प्रकारप्रकारिभावादिलक्षणवैषम्यं बद्धावस्थायामेवेति पूर्वपक्षिण्रोभिप्रायः । अविभागेनेतीति - याथातथ्येन स्वरूपं दृष्टमस्तु ततः किमित्यत्राह - स्वात्मनः स्वरूपं हीति । स्वरूपैक्यव्यावृत्त्यर्थमाह - य आत्मनीति । अहं ब्रह्मास्मीत्येवानुभवतीति - अहमर्थस्य तत्पर्यन्तत्वेन तद्बुद्धिाब्दयोश्च तत्पर्यन्तत्वात्तथात्वेनानुभवतीत्यर्थः । न कश्चिद्विरोधः - सहश्रुतेर्भोग्यसाहित्यपरत्वात् भोग्यसाहित्यस्य ब्रह्मपर्यन्तत्वेऽपि सम्भवात्तत्पर्यन्तत्वेनानुभवे न विरोध इत्यर्थः । उक्त्तप्रकार एवाविभागः, न तु स्वरूपैक्यमविभागः, तथा सति पूर्वापरवैघट्यादित्याह - ब्रह्मप्रकारतयेति । परे त्वत्र \"स तत्र पर्येति\" इत्यधिकरणाधिकर्तव्यभावेनोपपम्पत्तौ कर्मकर्तृभावेन च भेदं पूर्वपक्षीकृत्य तत्त्वमसीत्यादिवाक्यैः परमात्मनो दृष्टत्वाद्यथादर्शनं फलत्वान्नदीसमुद्रनिदर्शनादिभिश्चाविभागं सिद्धान्तयन्ति, \"स्वे महिम्नि प्रतिष्ठितः\" इतिवत् \"स तत्र पर्येति\" इत्यादीनामर्थः, अस्मिन्पक्षे परविद्याप्रकरणस्थानां मुक्त्तौ भेदश्रुतीना गुणानुभवश्रुतीनां चामुख्यार्थत्वमिति, तासामभेदनुतीनाञ्च मुख्यार्थत्वानुगुणः पक्ष एव प्रबलः । भेदश्रुत्यमुख्यार्थत्वदाषोऽपरेषामपि समानः । औपाधिकनामरूपप्रहाणेन संश्लेषे दृष्टान्तो नदीसमुद्रघटकरकाकाशादिरिति सर्वमुपपन्नम् । अन्ये तु \"सह ब्रह्मणा\" \"यथोदकं शुद्धे शुद्धमासिक्त्तं तादृगेव\" इत्यत्र तादृकत्वमुक्त्तं न तु तद्भावः, \"सर्वेष्वात्मस्वन्नमत्ती\"त्यादिभेदव्यपदेशात् मुक्त्तस्य स्वपरविज्ञानवत्तया स्वापप्रलययोरिव विभागशक्मित्तया निर्वाहायोगात् शुकस्तर्वगतो भूत्वा सर्वात्मा सर्वतो मुखः । प्रत्यभाषत धर्मात्मा भोशब्देनानुनादय\"न्निति सर्वात्मभूतस्यापि सम्भाषणादिदर्शनात्, वेदान्ते तेषु \"य एवं वेदाहं ब्रह्मास्मीति स इदं सर्वं भवती\"त्याम्नातो मुक्त्तस्य सर्वात्मभावः संश्लेषमात्रमिति पूर्वपक्षं कृत्वा भोक्त्तृभोग्येश्वरैर्जले जलवत्क्षीरे नरवदविभागं गच्छति, नामरूपविलयप्रतिपादनसामानाधिकरण्याभ्यां \"परे ऽव्यये सर्वं एकं भवन्ति, इत्यादिश्रुतेश्च, शक्त्तिभेदस्य विद्यमानत्वाद्भेदवादा अविरुद्धाः अविभागापत्तावपि स्वपरसम्बोध उपपन्नः सुषुप्ताविव करणाधीनज्ञानत्वे सत्युपरतकरणत्वाभावात्, अतः स्थित एव सर्वात्मभावे शरीरभेदेन विहर्तुमिच्छति चेद्विहरतीति सिद्धान्तयन्ति, अस्मिन् पक्षे पूर्वपक्षात्सिद्धान्तस्य शब्दमात्रेण भेदः, न त्वर्थतः, स्वपरसम्बोधविभागश्क्त्तयनपगमात्त्त्ायर्सम्बोधस्य पृथग्व्यहाराणां च विद्यमानत्वात्कदाचिदसम्बोधेनापि तिष्ठतीति चेत्, तदयुक्त्तं- करणानपेक्षज्ञानस्य सङ्कोचकाभावात्, यद्यप्यसम्बोधः तथाऽपि सुषुप्तात्मनां परस्परैक्याभावात्तद्वन्नाविभागः, देहाद्युपाधिसम्बन्धान्न परस्परैक्यमिति चेतर्हि सूक्ष्माचितत्त्वादिव भेदो दुरपह्रवः, अचितः शक्त्तिमात्रशेषंत्वाभावान्नानावस्थत्वात् तस्माद्भेद इति चेत्, तर्हि निस्सम्बोध्रेपि तस्मिन्नीश्वरात्सर्वज्ञाद्भेदः स्यादेव, अन्यतरशरसि भेदकधर्मस्य विद्यमानत्वादेव । किञ्च यद्ययुतसिद्धिरविभागः, अस्मत्सिद्धान्ताभ्युपगमः स्यात्, न ह्यध्यस्तभेदनिवृत्तिः, ब्रह्माज्ञानपक्षप्रसङ्गात्, नाप्यौपाधिकभेदनिवृत्तिः; भास्करमतादविशेषापातात्, नाष्येकसमुदायान्तर्भावः; देवदत्तस्य परिषत्सामानाधिकरण्यवत् \"स इदं सर्व\"मिति सामानाधिकरण्यस्य मुख्यत्वायोगात्, नापि सर्वथा भेदनिवृत्तिः, शक्त्तितो भेदस्याभ्युपगमात्, विभागाशक्त्तिव्यतिरिक्त्तभेदाभाव इति चेत्, किं तदा विभागो नास्ति किं तु विभागशक्त्तिरेवेति मतम्, तन्न अणुत्वस्य स्थित्वात्, अणुत्वं त्यक्त्तं न वात्यक्त्तं चेत्सर्षपघयमहीधरादीनामिव\nस्वरूपगतपरिमाणविरहेण लयाभ्युभगमे स्वरूपानित्यत्वमेव स्यात्, न चेत्, विभागशक्त्तिव्यतिरिक्त्तभेदस्य स्थितौ नाविभागः । किञ्च विभागशक्त्तिव्यतिरिक्त्तनित्यभेदानभ्युपगमे विभागशकत्या कदाचिदात्मानं विभज्य विहरन्मुक्त्तः किं पूर्वमुक्त्त एवात्मा वा, रामकृष्णादिवत्परमात्मैकदेशो वेति विशये सति इदानीमुद्भूतशीकरस्य पूर्वप्रलीनशीकरांशानन्यत्वनिश्चयस्येव देवदत्तात्मानन्यत्वनिश्चयस्य दुष्करत्वान्मुक्त्तेश्वरांशसङ्करः स्यात्, ततश्च कदाचिन्मुक्त्तस्यापि जगद्वयापारसम्भवः स्यात्, ईश्वरः सर्वज्ञत्वाच्छक्त्तिमात्रावशेषमपि मुक्त्तमसङ्कीर्णं जानातीति न जगद्वयापारप्रसङ्ग इति चेत्, तर्ह्यसङ्कीर्णतया ज्ञानं भेदकाकारेण विना स्वरूपभेदेन वा विनाऽनुपपन्नमिति विभागशक्त्तिव्यतिरिक्त्तभेदाभावरूपाविभागोऽनुपपन्नः । भोक्त्तृभोग्येश्वराणां विरुद्धस्वभावत्वाच्च मुक्त्तस्य तैरविभागोऽप्यनुपपन्नः । अतः पूर्वपक्षाद्विशेषसिद्धिर्दुरुपपादा ।। 4 ।।\n।। अविभागेन दृष्टत्वाधिकरणं समाप्तम् ।।"
                            }
                        ]
                    },
                    {
                        "verse_number": 30,
                        "original_text": "Adhikaraṇa 4.4.3 ब्राह्माधिकरणम्\nब्राह्मेण जैमिनिरुपन्यासादिभ्यः ॥4.4.5॥\nचितितन्मात्रेण तदात्मक्त्वदित्यौडुलोमिः ॥4.4.6॥\nएवमप्युपन्यासात्पूर्वभावादविरोधं बादरायणः ॥4.4.7॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.4.3 ब्राह्माधिकरणम्\nप्रत्यगात्मनः परं ज्योतिरुपसम्पद्य निवृत्ततिरोधानस्य स्वरूपाविर्भाव एवेत्युक्त्तम्। तत्र येन स्वरूपेणायमात्माऽऽविर्भवति तत्स्वरूपं श्रुतिवैविध्याद्विचार्यते। किमपहतपाष्मत्वादिकमेवास्य\nस्वरूपमिति तेन रूपेणायमाविर्भवति? उत विज्ञानमात्रमेवेति तेन रूपेण? अथोभयोरविरोध इत्युभयस्वरूपेणेति। किं तावत्प्राप्तम्? ब्राह्मेणेति जैमिनिराचार्यो मन्यते। ब्राह्मणे- अपहतपाष्मत्वादिनेत्यर्थः। अपहतपाष्मत्वादयो हि दहरवाक्ये ब्रह्मसम्बन्धितया श्रुता। ब्राह्मेणेति कुतोऽवगम्यते; उपन्यासादिभ्यः, उपन्यस्यन्ते हि ब्रह्मगुणाः अपहतपाष्मत्वादयः प्रत्यगात्मनोऽपि प्रजापतिवाक्ये \"य आत्माऽपहतपाष्मा\" इत्यादिना \"सत्यसङ्कल्पः\" इत्यन्तेन। आदिशब्देन सत्यसङ्कल्पत्वादिगुणायत्ता जक्षणादयः, \"जक्षत्क्रीडन् रममाणः\" इत्यादिवाक्यावगता व्यवहारा गृह्यन्ते। अत एभ्य उप्यासादिभ्यः प्रत्यगात्मनो विज्ञानमात्रस्वरूपत्वं न सम्भवतीति जैमिनेर्मतम्।। 5।।\nचैतन्यमात्रमेवास्यात्मनः स्वरूपमिति तेन रूपेणाविर्भवतीत्यौडुलोमिराचार्यो मन्यते। कुतः? तदात्मकत्वात् - तावन्मात्रात्मकत्वादस्य प्रत्यगात्मनः, \"स यथा सैन्धवघनोऽनन्तरोऽबाह्यः कृत्स्नो रसघन एव एवं वा अरेऽयमात्मानन्तरोऽबाह्यः कृत्स्नः प्रज्ञानघन एव विज्ञानघन एव\" इत्यवधारणाद्विज्ञानमात्रमेवास्य स्वरूपमित्यवगम्यते। अतोऽस्य गुणान्तराभावादपहतपाष्मेत्यादयः शब्दाः विकारसुखदुःखाद्यविद्यात्मकधर्मव्यावृत्तिपरा इति चितितन्मात्ररूपेणाविर्भाव इत्यौडुलोमेर्मतम्। ॥6॥\nसम्प्रति भगवान्बादरायणः स्वमतेन सिद्धान्तमाह - प्रत्यगात्मनो धर्मिस्वरूपस्य कृत्स्नस्य विज्ञानघनत्वेऽप्यपहतपाष्मत्वसत्यसङ्कल्पत्वादिधर्मसम्बन्धो वाक्यान्तरावगतो न विरुध्द्यते; यथा सैन्धवघनस्य रसघनत्वे रसनेन्द्रियावगते चक्षुराद्यवगताः रूपकाठिन्यादयो न विरुध्यन्ते। इदमत्र वाक्यतात्पर्यं यथा रसवत्स्वाम्रफलादिषु त्वगादिप्रदेशभेदेन रसभेदे सत्यपि सैन्धवघनस्य सर्वत्रैकरसत्वम्; तथाऽऽत्मनोऽपि सर्वत्र विज्ञानस्वरूपत्वं, स्वप्रकाशस्वरूपत्वमित्यर्थः ॥7॥"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.4.3 ब्राह्माधिकरणम्\nकिं जीवस्य स्वाभाविकं रूपमपहतपाप्मत्वादिगुणकम्, उत चैतन्यमात्रम्, उतोभयमिति संशयः। अपहतपाप्मत्वादिगुणकमिति प्रथमः पक्षः, “ य आत्माऽपहतपाप्मा “ इति प्रतिपादनात्। चैतन्यमात्रमिति द्वितीयः पक्षः, “ एवं वा अरेऽयमात्माऽनन्तरोऽबाह्यः कृत्स्नः प्रज्ञानघन एव, विज्ञानघन एव इत्यवधारणात्। राद्धान्तस्तु - ज्ञानस्वरूपस्यैवापहतपाप्मत्वादिगुणकत्वप्रतिपादनादविरोधाच्चोभयं स्वरूपम्। नच “ विज्ञानघन एवेत्यवधारणं गुणान्तरासहम्, यथा सैन्धवघनस्य “ रसघन एवेत्यवधारणेऽपि रसाश्रयद्रव्यं रूपस्पर्शादिगुणान्तरं च सहते, “रसघन एवेत्यवधारणं तु रसवद्द्रव्यान्तरस्वभावव्यावृत्तिपरम्, द्रव्यान्तराणां हि स्वैकदेशे रसवत्त्वम्, सैन्धवघनस्य तु सर्वत्र, एवमत्रापि जडवस्तुव्यावृत्तस्वस्वभावस्य सगुणस्यात्मनः स्वप्रकाशतावधारणं “विज्ञानघन एवेति क्रियते ॥ सूत्रार्थस्तु - ब्राह्मेण अपहतपाप्मत्वादिना स्वरूपाविर्भावः। अपहतपाप्मत्वादयो दहरवाक्ये ब्रह्मगुणाश्श्रुताः। उपन्यासादिभ्यः - तेषां ब्रह्मगुणानां प्रत्यगात्मन्यपि “य आत्माऽपहतपाप्मा” इत्यादिनोपन्यासात्। आदिशब्दात् “जक्षत्क्रीडन्रममाणः” इत्यादिभ्योऽपि सत्यसङ्कल्पत्वादयोऽवगम्यन्त इति जैमिनिराचार्यो मन्यते ॥\nचैतन्यमात्रेण स्वरूपाविर्भावः, “विज्ञानघन एवेति तदात्मकत्वावधारणादित्यौडुलोमिराचार्यो मन्यते ॥\nएवं - विज्ञानस्वरूपस्यैव, स्वप्रकाशस्वरूपस्यैव पूर्वेषाम् - अपहतपाप्मत्वादिसत्यसङ्कल्पत्वपर्यन्तानामपि “य आत्माऽपहतपाप्मा” इत्युपन्यासात्सद्भावावगमादुभयोस्स्वरूपयोरविरोधं भगवान्बादरायणो मन्यते। उभयश्रुत्यवगतस्येतरविरोधाभावान्नान्यतरबाधे प्रमाणमस्तीत्यभिप्रायः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.4.3 ब्राह्माधिकरणम्\nअस्य स्वरूपाविर्भावो ब्रह्मेणापहतपाप्मत्वादिगुणकस्वरूपेण । तेहि ब्रह्मगुणाः प्रत्यगात्मनोऽपि स्वाभाविका गुणा इति \"य आत्मापहतपाप्मा\" इत्यारभ्योपन्यासादिभ्योऽवगम्यते । त एव \"जक्षत्क्रीडन् रममाणः\" इत्यादिनोच्यन्ते इति जैमिनेर्मतम् ।।\n\"विज्ञानघन एव \" इत्यवधारणात् विज्ञानमात्रस्वरूप इत्यौडुलोमिः ।।\n\"विज्ञानघन एव \" इति स्वप्रकाशस्वरूप इत्यवगतेऽपि \"य आत्मापहतपाप्मा\" इत्युपन्यासादिना पूर्वेषामपहतपाप्मत्वादीनामपि सद्भावावगमादुभय श्रुत्यवगतोभयस्वरूपस्य परस्परविरोधाभावाद्रूपद्वयं नान्योन्यपरिहारीत्युभयरूपसमुच्चयं भगवान् बादरायणो मेने ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.4.3 ब्राह्माधिकरणम्\n।। ब्राह्मेण जैमिनिरुप्यासादिभ्यः ।। 5 ।। अवान्तरसङ्गतिमाह - प्रत्यगात्मन इति । प्रथमाधिकरणेन सङ्गतिरित्यर्थः - अपहतपाष्मत्वादिकमेवेति । एवकारेण स्वप्रकाशत्वव्यावृत्तिः - विज्ञानमात्रमेवेति । मात्रशब्देनांशतो जाड्य्व्युदासः, एवकारेण गुणाष्टकव्युदासः, किं गुणाष्टकविशिष्टमेवास्य स्वरूपम्? उत विज्ञानमात्रमेव, उतोभयं स्वरूपं, किं गुणाष्यकवैशिष्टयज्ञानमात्रस्वरूपत्वविषयश्रुत्योः प्राबल्यदौबर्ल्यविभागो युज्यते, नेति? तयोः किमविरोधः सम्भवति नेति, विज्ञानधन एवेत्यवधारणं किं गुणान्तरं व्यावर्तयितुं शकोति? नेति यदाऽवधारणं गुणान्तरव्यावर्तनक्षमम्, तदानीमविरोधासम्भवेन प्राबल्पदौर्बल्यविभागाश्रयणस्य न्याय्यत्वादृषिद्वयपक्षापेक्षयाऽन्यतरस्वरूपत्वसिद्धिः, यदा च व्यावर्तनक्षयं तदा विरोधाभावेन प्राबल्यदौर्बल्यविभागाश्रयणस्यायुक्त्तत्वादुभयस्वरूपत्वम्, अपहतपाष्मत्वादेः कथं ब्राह्मत्वमित्यत्राह - अपहतपाष्मत्वदयो ही ति । व्यवहाराः- प्रवृत्तयः न सम्भवतीति । स्वरूपं जडं ज्ञानत्वे ज्ञानाद्याश्रयत्वायोगादिति भावः ।। 5 ।।\n।। चितितन्मात्रेण तदात्मकत्वादित्यौडुलोमिः ।। 6 ।। तेनेति - सूत्रे भाष्ये च तृतीयान्तनिर्देशः औपचारिकः । विकारसुखदुःखादीति - आदिशब्दादुपेक्षाग्रहणं, विजर इत्यादिपदानि निर्विकारत्वपराणि, विशोकः - निर्दुखः, सत्यकामः - सत्यम् अकादाचित्कं सुखमस्येति सत्यकामपदं कादाचित्कसुखाराहित्यपरं, न तु नित्यसुखत्वपरं, सत्यसङ्कल्पः - उपेक्षारहितः, न ह्युपेक्षकः सत्यसङ्कल्पः, मोघेन सङ्कल्पेन रहित इति वा पूर्वपक्षार्थः ॥6॥\n।। एवमप्युपन्यासात्पूर्वभावादविरोधं वादरायणः ।। 7 ।। विज्ञानमात्रप्रतिपादनपरत्वापातप्रतीतिं विज्ञानधन एवेत्यादिवाक्यस्याभ्युपगम्य परिहरति । एवमपीत्यादिना - अपहतपाष्मेत्यादिके वाक्ये सत्यपि तत्पूर्वपक्षीकृत्य ह्यौडुलोमिमतमुदीरितमिति शङ्कायां सूत्रतात्पर्य्यमाह - तुल्यप्रमाणकानामिति । एवकारः कस्यचिद्वाक्यस्य शेषभूततया न स्वतन्त्रार्थप्रतिपादकः, अवधारणीयसापेक्षत्वादवधारणस्य, अतः शेषभूतैवकारस्वारस्याय न शेषि भूतपदजातभङ्गः कार्यः, अपि तु शेषिणमभङ्कत्वा शेषभूतभङ्ग एव कार्यः, तस्मादेवकारस्वारस्यार्थं वाक्यान्तरगता गुणा न भञ्जनीया इति विज्ञानरूपत्वमपहतपाष्मत्वािेदकं च तुल्यप्रमाणकत्वादेवकारभङ्गेनापि स्वीकर्त्तव्यमित्यर्थः । न च वस्तुविरोधादिति - वस्तुविरोधः- ज्ञानस्य ज्ञानान्तराश्रयत्वासम्भवः, स किं व्याप्त्याभिधीयते? उत श्रुतिबलात्, व्याप्त्या चेत्, ज्ञानं कस्यचित् गुणभूतं दृष्टमिति ब्रह्म च तया स्यात्, श्रुतिप्रतिपन्नत्वान्न गुणभूतमििति चेक्षत एव श्रुतिबलात् गुणाश्रयत्वमप्यङ्गीक्रियताम् । यत्तु न ज्ञानं ज्ञानान्तराश्रय- मिति, तन्न ज्ञानत्वप्रयुक्त्तम्, अपि तु गुणभूतज्ञानत्वप्रयुक्त्तम्, आत्मनस्तु गुणत्वाभावात् ज्ञानस्वरूपस्यापि ज्ञानाश्रयत्वे व्याप्तिविरोध्रोपि नास्तीत्यनुसन्धेयम् । विशेषाभावादिति - उभयमपि श्रुतिसिद्धत्वाविशेषान्नान्योन्यबाधकं, बाधकं चेद्विपर्य्ययेण स्यदित्यर्थः । अशक्यस्य गुणान्तराबाधेन निर्वोढुमशक्यस्य, अन्यपरत्वम्- अविरुद्धार्थान्तरपरत्वम्, अभ्युपगम्य वदतस्तात्पर्यमाह - एवमपीति । अपहतपाष्मत्वादिविरुद्धार्थप्रतीत्यभावं मन्यत इत्यर्थः । तमेव चोद्यपूर्वकमुपपादयति । कस्तर्हीत्यादिना - वाक्यादेव सुव्यक्त्तत्वं वाक्यैकदेशभूतदृष्टान्तवाक्येनोपपादयति । स यथेति - आत्मनः सर्वत्र विज्ञानधनत्वं स्यात् ततः किं गुणाश्रयत्वस्येत्यत आह - न चैवमिति ।\nस यथेति दृष्टान्तवाक्येऽप्यविरोधः कथमवगम्यत इत्यत्राह - यथेति । दृष्टान्तवाक्यगतावधारणस्य कोऽर्थः, तत्रोपजीव्यांशश्च क इत्यत्राह - इदमत्र वाक्यतात्पर्यमिति । प्रदेशभेद जडत्वं व्यावर्त्यमित्यर्थः\n।विज्ञानस्वरूपत्वमित्येतद्वयाचष्टे - स्वप्रकाशस्वरूपत्वमिति । परे तु तृतीयं सूत्रमेव वणर्यन्ति, ज्ञानमात्रस्वरूपत्व्रेपि सत्यसङ्कल्पत्वादीनां व्यावहारिकत्वादविरोधं बादयायणो मन्यत इति, तदयुक्त्तं व्यावहारिकत्वाश्रयणस्य विरोधफलत्वेनाविरोधसूत्रप्रणयनस्य निष्प्रयोजनत्वात्सम्भवत्यविरोधादुभयपारमार्थ्ये विरोधफलभूतव्यावहारिकत्वाश्रयणायोगात्सत्यकामत्वदीनां दुःखाद्यभावपरत्वेन निर्वाहेऽभिमते तेषां पदानाममुख्यत्वाच्च, अपरैरविरोधः । अन्येषां पक्षे सन्मात्ररूपेण सर्वात्मभावेन स्थित एवान्येन विभक्त्तेन रूपेण नानाशरीरवर्तिना विहरतीति यदुक्त्तं, तन्निरूप्यम्, किं स्वरूपं सर्वात्मभावेन तिष्ठति, विसर्पता ज्ञानेनाधिष्ठितशरीरो विहरतीत्यभिप्रायः, तत्र स्वरूपस्य सर्वात्मभावोऽनुपपन्नः, अणुत्वात्, तत्प्रहाणेन सन्मात्रब्रह्मतापतिर्जलबिन्दोर्बिन्दुत्वप्रहाणेन समुद्रतापत्तितुल्या, ततश्च जृम्ममाणस्य तरङ्गस्य पूर्वप्रलीनबिन्दुविशेषाश्रयत्वनिर्धारणवत् विसर्पतो ज्ञानस्य मुक्त्तात्मविशेषाश्रयत्वनिर्द्धारणायोगात् न मुक्त्तो विरहतीति वक्त्तुं युक्त्तम् । ननु मुक्त्तस्यात्मभावो नाम जलबिन्दोः समुद्र इव न भेदकाकारप्रहाणेन लयः, किन्तु क्षीरे नीरस्येव भेदकाकाराप्रहाणेन संसर्गः, तस्य च स्वरूपस्य विसर्पणसङ्कोचनविभागाविभागाविषयाः शक्त्तयः सन्ति, अतो विभागशक्त्या विभक्त्त एकदेशो विहरतीति चेत्, विभक्त्तांशः किमिदन्तया भाति? उताऽहमिति, आद्ये च र्सोऽशोऽनादिश्चेद्धर्मभूतनित्यज्ञानविकासाद्यभ्युपगमादस्मदीय एव पक्षः स्यात्, सादिश्चेत् प्रत्यगर्थैकदेशस्य पराक्त्तया परिणामान्निर्विकारत्वश्रुतिभङ्गः । अहमिति भातीति चेतस्याहमिति भासमानस्य विभक्त्तस्यांशस्यांशान्तरं किमिदन्तया भाति? उताहन्तया? आद्ये तयोरात्मान्तरत्वं विभक्त्तस्यांस्यादिमत्त्वं ध्रुवस्यैकस्य परिणाभित्यह च स्यात्, द्वितीये च परस्परोपक्षयाऽहमिति भासमानावंशौ किमहं चाहं चेति समुच्चयार्हौ भवतः, किमहमेवेति, आद्ये मिथो भेदकधर्मग्रहणेन विना समुच्छयावभासायोगात् व्यावर्तकधर्म ?ग्रहणं स्याज्जीवान्तरव्यवच्छेदायैक्यग्रहणं च स्यात्, तत्रेदन्तया व्यावृत्तिरहन्तयैकत्वञ्च वक्त्तव्यम्, अत एकं प्रत्येकस्याहन्तया इदन्तया च भानं विरुद्धयेत, समुच्चयानर्हमहभेवेति भातीति चेत्तर्हि भेदकधर्माभावात् विभक्त्तत्ववादोऽर्थशून्यः स्यात् । अधिष्ठेयदेहभेदसम्बन्ध एव भेदकाकार इति चेन्न, धर्मभूतज्ञानसम्बन्धेनापि करचरणादीनामिवाधिष्ठेयत्वोपपत्तेः, अतः सन्मात्ररूपेण सर्वात्मभावेनावस्थानमन्येन विभक्त्तरूपेण नानाशरीरवर्त्तिना विहरणं चानुपपन्नम् ।। 7 ।।\n।। ब्राह्माधिकरणं समाप्तम् ।।"
                            }
                        ]
                    },
                    {
                        "verse_number": 31,
                        "original_text": "Adhikaraṇa 4.4.4 संकल्पाधिकरणम्\nसंकल्पादेव तच्छ्रुतेः ॥4.4.8॥\nअत एव चानन्याधिपतिः ॥4.4.9॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.4.4 संकल्पाधिकरणम्\nमुक्त्तः परं ब्रह्मोपसम्पाद्य ज्ञानस्वरूपोऽपहतपाष्मत्वादिसत्यसङ्कल्पत्वपर्यन्तगुणक आविर्भवतीत्युक्त्तम्। तमधिकृत्य तस्य सङ्कल्पत्वप्रयुक्त्ता व्यवहाराश्च श्रूयन्ते \"स तत्र पर्येति जक्षत् क्रीडन् रममाणः स्त्रीभिर्वा यानैर्वा ज्ञातिभिर्वा\" इति। किमस्य ज्ञात्यादिप्राप्तिः प्रयत्नान्तरसापेक्षा? उत परमपुरुषस्येव सङ्कल्पमात्रादेव भवतीति विषये लोके राजादीनां सङ्कल्पत्वेन व्यवह्रियमाणानां कार्यनिष्पादने प्रयत्नान्तरसापेक्षत्वदर्शनादस्यापि तत्सापेक्षा। इति प्राप्त उच्यते- सङ्कल्पादेव इति। कुतः? तछ्रुतेः, \"स यदि पितृलोककामो भवति सङ्कल्पादेवास्य पितरः समुत्तिष्ठन्ति\" इति हि सङ्कल्पादेवास्य पित्रादीनं समुत्थानं श्रूयते। न च प्रयत्नान्तरसापेपेक्षत्वाभिधायि श्रुत्यन्तरं दृश्यते; येनास्य सङ्कल्पादेवेत्यवधारणस्य विज्ञानधन एवेतिवद् व्यवस्थापनं क्रियते।। 8।।\nयतो मुक्त्तः सत्यसङ्कल्पः; अत एवानन्याधिपतिश्च। अन्याधिपतित्वं हि विधिनिषेथयोग्यत्वम्, विधिनिषेधयोग्यत्वे हि प्रतिहतसङ्कल्पत्वं भवेत्। अतः सत्यसङ्कल्पत्वश्रुत्यैवानन्याधिपतित्वं च सिद्धम्। अत एव \"स स्वराड् भवति\" इत्युच्यते।। 9।।\n।। सङ्कल्पाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.4.4 संकल्पाधिकरणम्\n“परं ज्योतिरुपसम्पद्य स्वेन रूपेणाभिनिष्पद्यते, स उत्तमः पुरुषः, स तत्र पर्येति जक्षत्क्रीडन्रममाणस्स्त्रीभिर्वा यानैर्वा ज्ञातिभिर्वा इत्यादिराम्नायते। किमेते ज्ञात्यादयो मुक्तस्य सङ्कल्पादेव भवन्ति, उत प्रयत्नान्तरसव्यपेक्षात्सङ्कल्पादिति संशयः। लोके राजादीनां सत्यसङ्कल्पत्वेन व्यवह्रियमाणानामपि कार्ये प्रयत्नान्तरसापेक्षत्वदर्शनान्मुक्तस्यापि तथैव सापेक्षत्वादिति पूर्वः पक्षः, “सङ्कल्पादेवेत्यवधारणं\" “विज्ञानघन एवेतिवद्भविष्यति। राद्धान्तस्तु - “सङ्कल्पादेवास्य पितरस्समुत्तिष्ठन्तीत्यवधारणान्नान्यापेक्षत्वम्। न चेह सत्यकामत्वाद्युपन्यासवत् मुक्तस्यान्यन्यापेक्षत्वे प्रमाणमस्ति। लोके सत्यसङ्कल्पत्वाभावादेव प्रयत्नान्तरापेक्षत्वम्, न हि परमपुरुषव्यतिरिक्तः कश्चित्सत्यसङ्कल्पोऽस्ति। मुक्तश्च तत्प्रसादात्तत्साम्यमुपगतस्तथैव। सूत्रमपि व्याख्यातम् ॥\nअतः - श्रुतेरेव मुक्तोऽनन्याधिपतिश्च। अन्याधिपतित्वं - कर्माधीनत्वम्। “अपहतपाप्मा ... सत्यसङ्कल्पः इति श्रूयते, अतो अनन्याधिपतिः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.4.4 संकल्पाधिकरणम्\n\"स यदि पितृलोककामः\" इत्यादिनावगताः पित्रादयः \"संकल्पादेवास्य\" इति श्रुतेः संकल्पादेव भवन्ति। यथा परमपुरुषस्य लीलाप्रवृत्तस्य दशरथवसुदेवादयः स्वसंकलपादेव भवन्ति, एवमेव परमपुसुषलीलान्तर्गतस्य मुक्तस्यापि तदुपकरणभूताः पित्रादयः स्वसंकल्पादेव भवन्तीर्यर्थः ।।\nअत एव \"अपहतपाप्मा सत्यसंकल्पः\" इत्यादिश्रुतेर्न कदापि कर्माधीनोऽयम् ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.4.4 संकल्पाधिकरणम्\n।। सङ्कल्पादेव तच्छ्रुतेः ।। 8 ।। अवान्तरसङ्गतिमाह - मुक्त्त इति । विज्ञानधन एवेतिवत्सङ्कल्पादेवेत्यवधारणस्य सङ्कोचशङ्कया च सङ्गतिरभिप्रेता । प्रयत्नान्तरेति - प्रयत्नाब्दः सङ्कल्पव्यतिरिक्त्तव्यापारपरः, सत्य सङ्कल्पत्वं किं प्रयत्नान्तरसापेक्षम्? उत नेति विशय इत्यर्थः । मुक्त्तस्य किं ज्ञानत्यादिप्राप्तिः प्रयत्नान्तरसापेक्षा? उत सङ्कल्पमात्रमूला? किमस्य सत्यसङ्कल्पत्वं राजादीनामिव भवति? उत परमपुरुषस्यैव, किं सङ्कल्पादेवेत्यवधारणं राजादितुल्यतां निवर्त्तयितुं प्रभवति? नेति, किमीश्वरसङ्कल्पवन्मुक्त्तात्मसङ्कल्पस्यामोधत्वं सम्भवति? नेति, किमस्य जक्षणादयो व्यापाराः पुण्यपापारूपतया बन्धका भवन्ति नेति, बन्धाकाश्चेत् तत्सङ्कल्पस्य कर्माधीनप्रतिघातसम्भवेनेश्वरवत्तत्सङ्कल्पस्यामोधत्वाभावेनावधारणस्य राजादितुल्यतानिवर्त्तनाक्षमेत्वान्मुक्त्तस्य ज्ञात्यादिप्राप्तिः प्रयत्नान्तरसापेक्षा स्यात्, यदा बन्धका न भवन्ति, तदा मुक्त्तात्मनः कर्माधीनप्रतिघातासम्भवेनेश्वरवदमोधसङ्कल्पत्वसम्भवेनावधारणस्य राजतुल्यत्वनिवर्त्तनक्षमत्वात् मुक्त्तस्य ज्ञात्यादिप्राप्तिः सङ्कल्पमात्रमूला स्यात् । अस्यापि तत्सापेक्षेति - ज्ञात्यादिप्राप्तिः प्रयत्नान्तरसापेक्षेत्यर्थः, सङ्कल्पादेवेत्येवकारस्तु विज्ञानधन एवेति वदयोगव्यवच्छेदपरः, न त्वन्ययोगव्यवच्छेदपर इत्यभिप्रायः । राद्धान्ते - विज्ञानधन एव इतिवदिति - अनेन सङ्गतिविशेषोऽप्यभिप्रेतः ।। 8 ।।\n।। अत एव चानन्याधिपतिः ।। 9 ।। सत्यसङ्कल्पत्वोपपादकमिदं सूत्रं जक्षणादिव्यापाराणां पुण्यपापरूपत्वेन सङ्कल्पप्रतिधातसम्भवान्मोघसङ्कल्पत्वशङ्काव्युदासेनावधारणस्य सङ्कोचनिरासकं हीदम् । अक्षरार्थमाह - यत इति । अन्याधिपतित्वं विवृणोति - विधिनिषेधेति । अनन्याधिपतित्वसत्यसङ्कल्पत्वयोरुपपाद्योपपादकभावं व्यतिरेकेण दशर्यति । विधिनिषेधयोग्यत्वे हीति - ननु सत्यसङ्कल्पत्वात् विधिनिषेधायोग्यत्वं तदयोग्यत्वात्सत्यसङ्कल्पत्वमित्यन्योन्याश्रय इत्यत्राह - अतः सत्यसङ्कल्पत्वश्रुत्यैवेति । सङ्कल्पादेवेत्यवधारणासङ्कोचः स्वतः प्राप्तः, मुक्त्तस्य जक्षणादिव्यापाराणां पुण्यपापरूपत्वमश्रुतं, न च तत्कल्प्यं, स्वर्गिणां कर्मफलभूतेषु तिरश्चां व्यापारेषु च व्यभिचारात्, अतः सङ्कोचकाभावादसङ्कुचितेनावधारणेन सत्यसङ्कल्पत्वं सिद्धमिति तयैव श्रुत्या विधिनिषेधागोचरत्वं च ज्ञापितमित्यर्थः । उक्त्ततर्कानुगृहीतं श्रुत्यन्तरं च विधिनिषेधायोग्यत्वे प्रमाणमित्याह - अत एवेति । अनेन सूत्रस्थचशब्दार्थो व्याख्यातो भवति, एवमनेन सूत्रेण मुक्त्तानामीश्वरवद् ब्राह्मणगुणान्वयः प्रतिष्ठापितो भवति, अपहतपाष्मत्वं नाम न पापप्रध्वंसवैशिष्टयम्, अपि तु पुण्यपापसजातीयव्यापारेषु सत्स्वपि तत्फलसम्बन्धानर्हत्वमित्यत्रैव हि स्पष्टं, दर्शितम् । अत्रानधिपतिरिति नोक्त्तं, किन्त्वनन्याधिपतिरिति, अत्रायमभिप्रायः- स्वाभाविकशेषिणः परमपुरुषादन्यो नाधिपतिर्मुक्त्तस्येति, अन्यथा ह्यनधिपतिरित्येतावताऽलम्, अन्यशब्दो बहुव्रीहिसूचनार्थ इति चेन्न, अनन्याधिपतिरित्युक्त्तेऽप्यन्येषामिति समाससद्भावात्, अतोऽन्यशब्दस्योक्त्त एवार्थ इति सम्प्रदायः । परे तु सङ्कल्पादेव पित्रादि सृजन्नपि मुक्त्त्ोनन्याधिपतिः, न स्वामिनं सङ्कल्पयतीत्येतदर्थपरमनन्याधिपतिशब्दमाहुः, तत्र को हेतुः, स्वामिपारतन्त्र्यस्यापुरुषार्थत्वादिति चेत्पित्रादिपारतन्त्रेऽपि तुल्यं, पित्रादयः प्रियङ्कगश्च स्युः, अतस्तत्सङ्कल्प इति चेत्तत्स्वामिनोऽपि तुल्यम्, अतो नायमर्थ उपपन्नः ।\nअपरेषामपि तुल्येयमनुपपत्तिः । अन्ये तु \"अत एव\" इति सूत्रमधिकरणान्तरमाहुः,\nसर्वेश्वरत्वपरत्वाक्यैर्मुक्त्तस्यापीश्वरोऽधिपांतरिति पूर्वपक्ष कृत्वा मुक्त्तस्य सत्यसङ्कल्पत्वादेव नास्याधिपतिरित्याहुः, कथं दुःखहेतुविरहेण मुक्त्ते तदापादनायोगात् दुःखासद्भावादेव तन्निवर्त्तनायोगात्स्वतः- सिद्धानन्दतया तदापादनतन्निवर्तनायोगात्प्रवृत्तस्य विधाते निवृत्तस्य प्रवर्तने च प्रवृत्तिनिवृविविषयसङ्कल्पयोर्मोधत्वप्रसङ्गाच्च । \"अथ येऽन्यथा विदुरन्यराजानस्ते क्षय्यलोका भवन्ती\"त्यन्यराजवतः क्षय्यलोकतां दर्शयन्नात्मविदोऽनन्यराजत्वं दर्शयति \"स स्वराड् भवती\"त्यादेश्चायमेवार्थ इति । अत्र व्रूमः- अधिपतिशब्दस्य शेषिवाचित्वमभिमतं चेत्तदप्रतिषेध्यं शेषलक्षणस्य मुक्त्तात्मनि विरोधासम्भवात् । यदि नियन्तृत्वं विवक्षितं तच्च मुक्त्तं प्रति सम्भवत्येव । तथा हि नियमनशब्देन यदि नियमनसामान्यं विवक्षितं तदा धारणमपि तदन्तर्गतत्वेन विवक्षितं स्यात्, तत्तावदप्रतिषेव्यं \"स गुणान्समतीत्यैतान् ब्रह्मभूयाय कल्पते । ब्रह्मणो हि प्रतिष्ठाह\"मिति वचनात्, स्वेच्छया\nपरप्रवृत्तिनिवृत्त्योरुत्पादनरूपनियमनविशेषो यदि विवक्षितः, तत्प्रतिषेधस्तावत्स्वपक्षव्याधातकः, \"जगद्वयापारवर्ज\"मित्यत्रेध्वराधीनं मुक्त्तस्य सङ्कल्पादिप्रवर्तते, अस्य जगद्वयापारवर्जितेषु स्वभोगार्थेषु नित्यं सङ्कल्पो भूयात्, माभूत्तत्सङ्कल्पविरुद्धेषु जगद्वयापारेष्वित्यपर्वर्गप्रदानसमय एवेश्वरः सङ्कल्पयतीत्यभ्युपगमात्, अपवर्गप्रदानोत्तरकाले तु न तादधीन्यमिति चेन्न, जगद्वयापारविषयसङ्कल्पोत्पविप्रतिबन्धे तत्प्रतिबन्धकेश्वरसङ्कल्पस्य नित्यस्य वा तदासञ्जातस्य वा विद्यमानत्वस्यापेक्षितत्वात् । न हि प्रतिबन्धकासन्निधौ कार्यप्रतिबन्धसम्भवः । अथ मतं प्राथमिकसङ्कल्पजन्यः कश्चिदतिशयो मुक्त्तात्मगतः सर्वदा जगद्वयापारं प्रतिबध्नाति, न तदेश्चरनियाम्यत्वं, न ह्यतीश बाधायकानां नियन्तृत्वम्, आधायकविनाशेष्याहितातिशयस्य कार्यकरत्वदर्शनादिति, तन्न कल्पनागौरवप्रसङ्गात्, ईश्वरसङ्कल्पजन्यातिशयस्य स्थायित्वाभ्युपगमादपि वरं हीश्वरसङ्कल्पस्यैव स्थायित्वरोपगमः । अतः स्ववचनव्याधातः सर्वेश्वरत्ववाचिश्रुतिस्वारस्याभङ्गश्च स्यात्, \"यस्यात्मा शरीर\"मिति श्रुतिविरोधश्च । काष्ठाप्राप्तं नियाम्यं हि शरीरं, न चात्मशब्दो बद्धमात्रपरः, सर्वदेवसर्वभूतानं बद्धानां तन्नियाम्यत्वस्योक्त्तत्वात्, नाप्यन्तःकरणविषयः, अमुक्यत्वादात्मशब्दस्य, \"यो मनसि तिष्ठ\"न्नित्यनेन पुनरुक्त्तत्वाच्च, \"येन धाता गच्छति तेन तेन सह गच्छती\"ति मुक्त्तस्य परमात्मानुविधानश्रुतिविरोधश्च, नित्यस्य परसापेक्षत्वमीश्वरप्रमितिनित्यपदार्थगतपरिणादिषु सर्वसम्प्रतिपन्नत्वात्सम्भवति ।। 9 ।।\n।। सङ्कल्पाधिकरणं समाप्तम् ।।"
                            }
                        ]
                    },
                    {
                        "verse_number": 32,
                        "original_text": "Adhikaraṇa 4.4.5 अभावाधिकरणम्\nअभावं बादरिराह ह्येवम् ॥4.4.10॥\nभावं जैमिनिर्विकल्पामननात् ॥4.4.11॥\nद्वादशाहवदुभयविधं बादरायणोऽतः ॥4.4.12॥\nतन्वभावे संध्यवदुपपत्तेः ॥4.4.13॥\nभावे जाग्रद्वत् ॥4.4.14॥\nप्रदीपवदावेशस्तथाहि दर्शयति ॥4.4.15॥\nस्वाप्ययसंपत्योरन्यतरापेक्षमाविष्कृतं हि ॥4.4.16॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.4.5 अभावाधिकरणम्\nकिं मुक्त्तस्य देहेन्द्रियाणि न सन्ति अथवा यथासङ्कल्पं सन्ति? न सन्ति चेति विषये- शरीरेन्द्रियाणामभावं वादरिराचार्यो मन्यते। कुतः? आह ह्येवम् \" न ह वै सशरीरस्य सतः प्रियाप्रिययोरपहतिरस्ति। अशरीरं वा व सन्तं न प्रियाप्रिये स्पृशतः\" इति शरीरसम्बन्धे दुःखस्यावर्जनीयत्वमभिधाय \"अस्माच्छरीरात्समुत्थाय परं ज्योतिरुपसम्पाद्य स्वेन रूपेणाभिनिष्पद्यते\" इति मुक्त्तस्याशरीरत्वं ह्याह श्रुतिः।। 10।।\nमुक्त्तस्य शरीरेन्द्रियभावं जैमिनिराचार्यो मन्यते, कुतः? विकल्पपामननात्- विविधः कल्पो विकल्पः वैविध्यमित्यर्थः, \"स एकधा भवति त्रिधा भवति पञ्चधा भवति सप्तधा\" इत्यादिश्रुतेः। आत्मन एकस्याच्छेद्यस्यानेकदाभावासम्भवात्। त्रिधाभावादयः शरीरनिबन्धना इत्यवगम्यते। अशरीरत्ववचनं तु कर्मनिमि-त्तशरीरभावपरं, तदेव हि शरीरं प्रियाप्रियहेतुः। भगवांस्तु बादरायणः स्वमतेन सिद्धान्तमाह। \"सङ्कल्पादेव\"इत्येतदतश्शब्देन परामृश्यते, अत एव सङ्कल्पात्, उभयविधं सशरीरमशरीरं च मुक्त्तं भगवान्बादरायणो मन्यते। एवं चोभयी श्रुतिरुपपद्यते, द्वादशाहवत् यथा \"द्वादशाहमअद्धिकामा उपेयुः\" \"द्वादशाहेन प्रजाकामं याजयेत्\" इत्युपैतियजतिचोदनाभ्यां सङ्कल्पभेदेन सत्रमहीनञ्च भवति।। 12।।\nयदा शरीराद्युपकरणवत्त्वम्; तदा तानि शरीराद्युपकरणानि स्वेनैव सृष्टानीति नास्ति नियम इत्याह - स्वेनैव सृष्टतनुप्रभृत्युपकरणाभावे परमपुरुषसृष्टैरुपकरणैर्भोगोपपत्तेः सत्यसङ्कल्पोऽपि स्वयं न सृजति। यथा स्वप्ने \"अथ स्थान् रथयोगान् पथः सृजते\" इत्यारभ्य \"अथ वेशन्तान् पुष्करिण्यः स्त्रवन्त्यः सृजते स हि कर्त्ता\" इति \"य एषु सुप्तेषु जागर्ति कामं कामं पुरुषो निर्मिमाणः तदेव शुक्रं तद्व्रह्म तदेवामृतमुच्यते तस्मिँल्लोकाः श्रितास्सर्वे तदु नात्येति कश्चन\" इति चेश्वरसृष्टैः रथाद्युपकरणैर्जीवोभुङ्क्त्त, तथा मुक्त्तोऽपि लीालाप्रवृत्तेनेश्वरेण सृष्टैः पितृलोकादिभिर्लीलारसं भुङ्क्त्ते।। 13।।\nस्वसङ्कल्पादेव सृष्टतनुप्रभृतिपितृलोकाद्युपरणभावे जाग्रत्पुरुषभोगवन्मुक्त्त्ोपि लीलारसं भुङ्क्त्ते; परमपुरुषोऽपि लीलार्थं दशरथवसुदेवादिपितृलोकादिकमात्मनः सृष्ट्वा तैमर्नुष्यधर्मलीलारसं यथा भुङ्क्त्ते, तथा मुक्त्तानामपि स्वलीलायै पितृलोकादिकं स्वयमेव सृजति कदाचित्, कदाचिच्च मुक्त्ताः सत्यसङ्कल्पत्वात् परमपुरुषलीलान्तर्गतस्वपितृलोकादिकं स्वयमेव सृजन्तीति सर्वमुपपन्नम्। नन्वात्माऽणुपरमाण इत्युक्त्तम्, कथमनेकशरीरेष्वेकस्याणोरात्माभिमानसम्भव इत्यत्राह -।। 14।।\nयथा प्रदीपस्यैकस्यैकस्मिन्देशे वर्त्तमानस्य स्वप्रभया देशान्तरावेशः, तथाऽऽत्मनोऽप्येकदेशस्थितस्यैव स्वप्रभारूपेण चैतन्येन सर्वशरीरावेशो नानुपपन्नः। यथा चैकस्मिन्नपि देहे हृदयाद्येकप्रदेशविर्त्तनोऽपि चैत्- न्यव्याप्रत्या सर्वस्मिन्देहे आत्माभिमानस्तद्वचत्। इयान्विशेषः- अमुक्त्तस्य कमर्णा सङ्कुचितज्ञानस्य देहा न्तरेष्वात्माभिमानानुगुणा व्याप्तिर्न सम्भवति; मुक्त्तस्य त्वसङ्कुचितज्ञानस्य यथासङ्कल्पमात्माभिमानानुगुणा व्याप्तिरिदमिति ग्रहणानुगुणा च नानुपपन्ना। तथा हि दर्शयति- \"बालग्रशतभागस्य शतधा कल्पितस्य च। भागो जीवः स विज्ञेयः स चानन्त्याय कल्पते\" इति। अमुक्त्तस्य कर्म नियामकम्, मुक्त्तस्य तु स्वेच्छेति विशेषः। ननु परं ब्रह्म प्राप्तस्यान्तरबाह्यमानलोषं दर्शयति श्रुतिः, \"प्राज्ञेनात्मना सम्परिष्वक्त्तो न बाह्मं किञ्चन वेद नान्तरम्\" इति, तत्कथं मुक्त्तस्य सार्वममुच्यते? तत्रोत्तरम् -।। 17।।\n नेदं वचनं मुक्त्तविषयम्, अपि तु स्वाप्ययसम्पत्त्योरन्यतरापेक्षम्। स्वाप्ययः सुषुप्तिः, सम्पत्तिश्च मरणं, \"वाङ्मनसि सम्पद्यते\" इत्यारभ्य \"तेजः परस्यां देवताया\"मिति वचनात् तयोश्चावस्थयोः प्राज्ञप्राप्तिर्निः- सम्बोधत्वं च विद्येते। अतस्तयोरन्यतरापेक्षमिदं वचनम्। सुषुप्तिमरणयोनिर्ःसम्बोधत्वं मुक्त्तस्य च सर्वमत्वमाविष्कृतं हि श्रुत्या \"नाह खल्वयमेवं सम्प्रत्यात्मानं जानात्ययमह मस्मीति नो एवेमानि भूतानि विनाशमेवापीतो भवति नाहमत्र भोग्यं पश्यामि\" इति सुषुप्तिबेलायां निस्सम्बोधत्वमुकत्वा तस्मिन्नेव वाक्ये मुक्त्तमधिकृत्य \"स वा एष दिव्येन चक्षुषा मनसैतान्कामान् पश्यन् रमते य एते ब्रह्मलोके\" इति सर्वज्ञत्वमुच्यते। तथा \"सर्वं ह पश्यः पश्यति सर्वप्राप्नोति सर्वशः\" इति च स्पष्यमेव सर्वज्ञत्वमुच्यते। तथा मरणे च निस्सम्बोधत्वम्, एतेभ्ये भूतेभ्यः समुत्थाय तान्येवानुविनश्यति\" इत्युक्त्तं, विनश्यति न पश्यतीत्यर्थः। अतः \"प्राज्ञेनात्मना\" इति वचनं स्वाप्ययसम्पत्त्योरन्यतरापेक्षम्।। 16।।\n।। अभावाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.4.5 अभावाधिकरणम्\nकिं मुक्तस्य शरीरेन्द्रियाद्यस्ति, उत न, अथ यथासङ्कल्पमस्ति च नेति संशयः। “ नह वै सशरीरस्य सतः प्रियाप्रिययोरपहतिरस्ति, अशरीरं वाव सन्तं न प्रियाप्रिये स्पृशतः” इति मुक्तस्याशरीरत्वश्रवणान्नास्त्येवेत्येकः पक्षः। “ स एकधा भवति त्रिधा भवति “ इति सशरीरत्वश्रुतेः अशरीरत्वश्रुतिः कर्मगृहीतशरीरविषयेति शरीरेन्द्रियाद्यस्त्येवेति द्वितीयः पक्षः। राद्धान्तस्तु - “मनसैतान्कामान्पश्यन्रमते य एते ब्रह्मलोके “ इत्यशरीरस्यैव भोगश्रुतेः “ स एकधा भवति त्रिधा भवति “ इति श्रुतेश्च यथासङ्कल्पमस्ति च न चेति। सूत्रार्थस्तु - शरीराभावं बादरिर्मेने एवमाह हि श्रुतिः अशरीरं वाव सन्तम् इति ॥\nशरीरादिभावं जैमिनिर्मेने, कुतः विकल्पामननात् - विविधः कल्पः - विकल्पः, स एकधा भवति त्रिधा भवतीत्यादिना मुक्तस्य हि विविधकल्पनमाम्नायते, आत्मन एकरूपस्याच्छेद्यस्य वैविध्यासंभवाच्छरीरद्वारेणैव हि विज्ञायते वैविध्यम् ॥\nअतः - उभयश्रुतेरिच्छातः, उभयविधम्, शरीरवत्त्वमशरीरत्वं च भगवान्बादरायणो मेने, द्वादशाहवत् - यथा द्वादशाह उभयश्रुतेस्सत्रमहीनं च “द्वादशाहमृद्धिकामा उपेयुः इति सत्रं भवति, “ द्वादशाहेन प्रजाकामं याजयेत् “ इत्यहीनम् ॥\nस्वेनैव सृष्टतनुप्रभृत्युपकरणाभावे परमपरुषसृष्टैरुपकरणैर्भोगोपपत्तेस्सत्यसङ्कल्पोऽपि स्वयं न सृजति, सन्ध्यवत् - यथा स्वप्ने - यथा स्वप्ने “ अथ रथान् “इत्यारभ्य “ स हि कर्ता इति “य एष सुप्तेषु “ इत्यारभ्य “ तदु नात्येति कश्चन” इति चेश्वरसृष्टैरुपकरणैर्जीवो भुङ्क्ते; तथा मुक्तोऽपि लीलाप्रवृत्तेश्वरसृष्टैः पितृलोकादिभिर्लीलारसं भुङ्क्ते ॥\nस्वसङ्कल्पसृष्टतनुप्रभृत्युपकरणसद्भावे जाग्रत्पुरुषभोगवन्मुक्तो लीलारसं भुङ्क्ते, परमपुरुषोऽपि दशरथवसुदेवादिपितृलोकादिकमात्मनस्सृष्ट्वा तैर्मनुष्यधर्मलीलारसं भङ्क्ते; तथा मुक्तश्च सत्यसङ्कल्पत्वात् परमपुरुषलीलान्तर्गतस्वपितृलोकादिकं स्वयमेव सृष्ट्वा तैर्लीलारसमनुभवति ॥\nनन्वात्माऽणुपरिमाण इत्युक्तम्, कथमनेकशरीरेष्वेकस्याणोरात्माभिमानसम्भवः इत्यत्राह - प्रदीपवदावेशस्तथा हि दर्शयति ॥4.4.15॥ यथा प्रदीपस्यैकस्यैकदेशवर्तिनस्स्वया प्रभयाऽनेकदेशप्रवेशः, तद्वदात्मनोऽप्येकदेशस्थस्य स्वभावरूपेण ज्ञानेन सर्वदेहेषु यथासङ्कल्पमात्माभिमानानुगुणा व्याप्तिस्संभवति। यथैकस्मिन्देहे हृदयादिदेशे वर्तमानस्याणोरपि सर्वस्मिन्देहेऽहमित्यभिमानानुगुणव्याप्तिस्स्वभावरूपचैतन्येन, तद्वत्। तथा दर्शयति हि श्रुतिः - वालाग्रशतभागस्य शतधा कल्पितस्य च। भागो जीवस्स विज्ञेयस्स चानन्त्याय कल्पत इति ॥ प्रत्यगात्मनो ह्यणुत्वमेव स्वरूपमिति सूत्रकारमतम्, नाणुरतच्छ्रुतेरिति चेन्नेतराधिकारादिति परस्यैव महत्त्ववचनात् ॥\nननु परं ब्रह्म प्राप्तस्यान्तरबाह्यज्ञानलोपं दर्शयति श्रुतिः “ प्राज्ञेनात्मना सम्परिष्वक्तो न बाह्यं किञ्चन वेद नान्तरम् इति; तत्कथं मुक्तस्य ज्ञानानन्त्यमुच्यत इत्यत्राह - स्वाप्ययसम्पत्योरन्यतरापेक्षमाविष्कृतं हि ॥4.4.16॥ नेदं मुक्तविषयम्, सुषुप्तिमरणयोरन्यतरापेक्षम्। आविष्कृतं हि श्रुत्या सुषुप्तिमरणयोर्निस्संबोधत्वम्, मोक्षदशायां सर्वज्ञत्वं च। सुषुप्तौ तावत् “नाह खल्वयमेवं संप्रत्यात्मानं जानात्ययमहमस्मीति नो एवेमानि भूतानि विनाशमेवापीतो भवति” इति। विनाशम् - अदर्शनमित्यर्थः। मरणे च “एतेभ्यो भूतेभ्यस्समुत्थाय तान्येवानु विनश्यति” इति। विनश्यति - न पश्यतीत्यर्थः। मोक्षे तु “ स वा एष दिव्येन चक्षुषा मनसैतान्कामान्पश्यन्रमते य एते ब्रह्मलोके इति “सर्वं ह पश्यः पश्यति सर्वमाप्नोति सर्वशः” इति च ॥ इति अभावाधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.4.5 अभावाधिकरणम्\nतस्य देहेन्द्रियाद्युपकरणाभावं बादरिर्मेने । \"न ह वै सशरीरस्य\" इत्यादिर्हि तदभावमाह ।।\n\"स एकधा भवति\" इत्यादिना देहेन्द्रियादिभिर्विविधताश्रुतेर्देहाद्युपकरणसद्भावं जैमिनिर्मेने ।।\nउभयश्रुतेः सशरीरत्वमशरीरत्वं चेच्छातः, यथा द्वादशाह उभयश्रुतेः सत्रमरीनं च भवति ।।\nस्वेनैव सृष्टतन्वाद्यभावे स्वप्ने \"अथ रथान् रथयोगान् पथः सृजते । \" इति परमपुरुषसृष्टैः भोगवत् मुक्तोऽपि परमपुषसृष्टैरेव लीलारसं भुङ्क्ते ।।\nस्वेनैव सृष्टोपकरणभावे जाग्रत्पुरुषवत् भुङ्क्ते ।।\nएकदेशस्थितस्यापि स्वप्रभारूपज्ञानव्याप्त्या सर्वानुभवः सिध्यति। \"वालाग्रशतभागस्य\" इत्यारभ्य \"स चानन्त्याय कल्पते\" इति हि दर्शयति ।।\n\"प्राज्ञेनात्मना संपरिष्वक्तो न बाह्यं किंचन वेद नान्तरम्\" इति वेदनाभाववचनं सुषुप्तिमरणयोरन्यतरापेक्षमित्युक्तम् । \"नाह खल्वयमेवं संप्रत्यात्मानं जानात्यय महमस्मि\" इत्यादिना सुषुप्त्यादावकिंचित् ज्ञत्वमाविष्कृतं हि ।।"
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.4.5 अभावाधिकरणम्\n।। अभावं वादरिराह ह्येवम् ।। 10 ।। यथा सङ्कल्पमिति - अनेन सङ्गतिर्दर्शिता, किं मुक्त्तस्य देहेन्द्रियाणि न सन्ति? उत सन्ति? उत यथासङ्कल्पं सन्ति न सन्ति चेति, तदर्थं \"स एकधा भवती\" त्यादिश्रुतिरशरीरत्वश्रुतिं सङ्कोचयितुं शक्त्तोति? नेति, किं स \"एकधा भवतीत्या\"दिश्रुतिर्मुक्त्तस्य सशरीरत्वं प्रतिपादयितुं प्रभवति? उत न, प्रतिपादनेऽपि किं सशरीरत्वमात्रं प्रतिपादयति? उत तस्यैच्छत्वमप्यवगमयति, तदर्थमेकधा भवनत्रिधाभवनादिकं मुक्त्तस्य शरीरेण विना सम्भवति? उत न, असम्भवे च मुक्त्तस्य ब्रह्मानुभवैकभोगस्य तद्वयतिरिक्त्तदेहसर्गादाविच्छादिकं सम्भवति, नेति, अणोर्जीवस्यानेकशरीरपरिग्रहः सम्भवति, नेति च, यदा अनेकशरीरपरिग्रहो न सम्भवति यदा च शरीरेण विनापि त्रिधाभवनादिकमुपपद्यते, तदा \"स एकधे\"त्यादिवाक्यस्य शरीरप्रतिपादकत्वाभावेनाशरीरत्वश्रुतिसङ्कोचनासामर्थ्यान्मुक्त्तोऽशरीर एव स्यात् यदाऽणेरप्यनेकशरीरयोगः सम्भवति, यदा च शरीरेण विना त्रिधाभवनादिकमनुपपन्नं, ब्रह्मानुभवैकभोगस्य देहसर्गादीच्छा च न स्यात्तदाशरीरस्यावश्यापेक्षितत्वादिच्छाधीनान्वयव्यतिरेकत्वाभावाच्च तत्प्रतिपादकवाक्येनाशरीरत्वश्रुतिसङ्कोचे सति मुक्त्तः सशरीर एव स्यात्, यदाऽनेकशरीरपरिग्रहोपपत्तिः अनेकधाभवनञ्च शरीरसापेक्षं, ब्रह्मानुभवैकभोगस्य देहसर्गादाविच्छा च सम्भवति,\nतदानीमैच्छशरीरप्रतिपादनक्षमेण स एकधा भवतीत्यादिवाक्येनाशरीरत्वश्रुतेः सङ्कोचे सति मुक्त्तो यथेच्छं सशरीरोऽशरीरश्च स्यादिति । शरीरेन्द्रियाणामभावमिति - अभावप्रतिसम्बन्धि किमित्यपेक्षायां \"तन्वभाव\"इति सूत्रस्ततनुशब्देन प्रतियोगिविशेषावगम इति भावः । शरीरसम्बन्ध इति - शरीरत्वप्रयुक्त्तं दुःखहेतुतत्वमिति भावः । एवमशरीर एवेत्येकः पक्षः ।। 10 ।।\n।। भावं जैमिनिर्विकल्पामननात् ।। 11 ।। अत्र शरीरिवाचिशब्दो न श्रुत इत्यत्राह - आत्मन एकस्येति । द्विधाशब्दादीनां धर्मिभेदे एव स्वारस्यं \"तदण्डमकरोत् द्विधा\" इत्यादिप्रयोगात् द्रव्यत्वपृथिवीत्वादिजातिसंयोगादिगुणपरिस्पन्दरूपक्रियासहस्त्रान्वितेऽपि घटे द्विधा त्रिधा सहस्त्रधाऽभूदिति प्रयोगाभावाच्च, तताऽऽप्यात्मनि स्वरूपभेदासम्भवात् शरीरद्वारकमित्यर्थः । तर्ह्यशरीरत्वश्रुतिः कथमित्यत्राह - अशरीरत्ववचनं त्विति । स्ववाक्येनैव तदुपपादयति - तदेव हीति । प्रियाप्रियहेतुतया शरीरस्य निषेधात्, प्रियाप्रियायोश्च कर्मफलत्वात्कर्मकृतशरीरविषयो निषेध इत्यर्थः । अतः सशरीरत्वश्रुतेर्निवारकाभावात् कादाचित्कहेत्वन्तरानुक्त्तेश्च सर्वदा सशरीरत्वं फलितमिति सूत्राभिप्रायः । सिद्धान्तसूत्रमवतारयति - भगवांस्त्विति ।। 11 ।।\n।। द्वादशाहवदुभयविधं बादरायणोऽतः ।। 12 ।। अतः पदं व्याचष्टे - सङ्कल्पादेवेति ।\nत्रिधाभवनादेर्हेत्वाकाङ्क्षायां सत्यसङ्कल्पत्वश्रुतिरेव\" पूरयति, व्यापारान्तरेष्वपि तस्यैव हेतुत्वश्रवणेनौचित्यादिति भावः । सूत्रस्य वाक्यार्थमाह - अत एवेति । ननु उभयी श्रुतिरिति सशरीरत्वाशरीरत्वश्रुती विवक्षिते, अशरीरत्वश्रुतेः कर्मकृतशरीरपरत्वमुक्त्तं, कर्मकृतशरीराभावश्च सर्वेदाऽस्ति तत्कथं कदाचिदशरीरत्वे सा प्रमाणं, नैवं, प्रमाणतया विवक्षितत्वाभावात्, सत्यसङ्कल्पादिवाक्यानुगृहीतया सशरीरत्वश्रुत्या यथेच्छशरीरत्वे चाभ्युपगते सत्यशरीरत्वश्रुतिरप्यर्थवती सशरीरत्वश्रुतिरप्यबाधिनता स्यादिति भाष्यार्थः । सङ्कल्पभेदेन सत्रत्वेऽहीनत्वे च प्रामाणिके सति तत्तप्रयोगविशेषेषु सङ्कल्पभेदो नियामक इत्यर्थः । बहुयजमानसङ्कल्पात् सत्रम्, एकस्थ सङ्कल्पादहीनम् । पूर्वसूत्रसङ्गतमुत्तरसूत्रार्थं संक्षिपन्सूत्रमवतारयति - यदेति ।। 12 ।।\n।। तन्वभावे सन्ध्यवदुपपत्तेः ।। 13 ।। परमपुरुषसृष्टैः- अद्वारकसृष्टैरित्यर्थः । भोगोपपत्तेरिति- देहादिसृष्टेर्ब्रह्मानुभवानन्तर्गतत्वे तत एव तदिच्छाद्यसम्भवेऽभ्युगम्यमानेऽपि एकधाभवनादिश्रवणबलात्तदनुगुणप्रकारपरिकल्पनेन निर्वाहो न्याय्य इति भावः । यथेति - अस्य निर्वाहस्यौचित्यप्रदेर्शनार्थ सूत्रे सन्ध्यदृष्टान्तोपादानमित्यभिप्रयन्सार्थत्वमाह ।। 13 ।।\n।। भावे जाग्रद्वत् ।। 14 ।। सूत्रं योजयति - स्वसङ्कल्पादेवेति । ननु मुक्त्तस्य पित्रादिसंर्गसापेक्षत्वे ब्रह्मानुभवादन्यपरत्वं ब्रह्मणि भोग्यतावैकल्यं पित्रादीच्छाया अकर्मकृतत्वं च न स्यादिति शङ्कायामाह - परमपुरुषोऽपीति । पितृलोकादिसृष्टेर्भगवल्लीलान्तर्गतत्वे निदर्शनं दशरतादिसृष्टिः, तदन्तगर्तत्वादेव पित्रादिसृष्टावपि मुक्त्तस्य न ब्रह्मानुभवादन्यपरत्वं, ब्रह्मसन्बन्धिलीलाविशेषस्यानुकूलत्वं, ब्रह्मणः प्रियतमत्वातिशयनिबन्धनम्, ब्रह्मसम्बन्धिलीलावि ोषस्थानुकूलत्वं ब्रह्मणः प्रियतमत्वातिशयनिबन्धनम्, अत एव न ब्रह्मणः प्राप्यत्ववैगुण्यं, मुक्त्तात्मनां पित्रादीच्छाया अकर्मकृतत्वं भगवतो वसुदेवादिकल्पनेच्छाया इवोपपन्नमित्यर्थः । उत्तरसूत्रशङ्कामाह - नन्विति ।। 14 ।।\n।। प्रदीपवदावेशस्तथा हि दर्शयति ।। 15 ।। अत्र वक्त्तव्यं सर्वं \"गुणाद्वाऽऽलोकव\"दित्यत्रापेक्षितत्वादुक्त्तं, स्वरूपस्यैकदेशस्थत्व्रेपि धर्मस्य प्रदेशान्तरे कार्यकरत्वमात्रं दृष्टान्तोपजीव्यं, तर्हि वस्त्वन्तराण्यपि ज्ञानेनाधितिष्ठेदित्यत्राह - इयानिति । आत्माभिमानानुगुणेति - प्रवर्त्तकत्वशक्त्तिविशिष्टेत्यर्थः । आत्माभिमानो हि शरीरत्वाभिमानः, तदेकप्रवर्त्यं हि शरीरं तत्प्रेरकत्वं शरीरित्वमिति, इदमिति ग्रहणानुगुणेति प्रकाशकत्वाक्त्तिरुक्त्ता । तथा हि दशर्यति - स्वरूपाणुत्वे ज्ञानेनानेकशरीरित्वोपपत्तौ च श्रुतिरस्तीत्यर्थः । अमुक्त्तेष्वपि सौमर्यादिष्वनेकशरीरपरिग्रहो दृश्यते, मुक्त्तस्य को भेदः, मुक्त्तोऽनेकशरीरपरिग्रहक्षमश्चेत्पूर्वावस्थायामपि करोत्वित्यत्राह - अमुक्त्तस्य कर्मेति । उत्तरसूत्रशङ्कामाह - नन्विति ।। 15 ।।\n।। स्वाप्ययसम्पत्त्योरन्यतरापेक्षमाविष्कृतं हि ।। 16 ।। \"सता सोम्य तदा सम्पन्नो भवति\" इत्यादिभिः स्वापे ब्रह्मसम्पत्तिः प्रसिद्धेति मृतौ ब्रह्मसम्पत्तिविषयं प्रमाणमाह - तेजः परस्यामिति । अस्य वाक्यस्य मरणविषयत्वद्योतनाय वाह्यनसीत्यादिकमुक्त्तं, ब्रह्मसम्पत्तिनिर्बोधत्वयोस्तदा सम्भवे सति ह्यस्य वाक्यस्य तयोरन्यतरपरत्वमिति शङ्काव्यावृत्त्यर्थमाह - तयोश्चावस्थायोरिति । इति वचनाद्विद्येते इत्यन्वयः । सूत्रखण्डान्तरं व्याचष्टे - सुषुप्तीति । \"सता सोम्य\" \"तेजः परस्यां देवताया\"मिति च सुषुप्तिमरणयोर्ब्रह्मसम्पत्तश्रुतिश्चानुसन्धेया, सङ्कल्पादेवेत्यनेन मनःसिद्धे शरीरेन्द्रिय\nविषयोऽयं विवार सति परैरुक्त्तं शरीराभावपक्षेऽपि न भोगानुपपत्तिः, अत्र दृष्टान्तः सन्ध्यवदिति, तत्र शरीरावस्थानं मनोवस्तानाय न भोगाय शरीरस्थितेरन्यथासिद्धत्वादिति तन्वभाव इत्यस्यार्थमाहुः, तत्र मनःसृष्टवीश्वरस्यैव तत्साम्यापन्नस्य मुक्त्तस्य मनोऽनपेक्षसङ्कल्पोपपत्तेः सङ्कल्पान्मनःसिद्धिरनुपपन्ना, स्वप्ने चेश्वरसृष्टदेहादिसद्भावस्य प्रामाणिकत्वान्मनोमात्रेण भोगोत्पत्तौ न स्वप्नो दृष्टान्तः स्यात् ।अपरे तु स्वप्ने मानसभोगस्य भ्रान्तिकृतत्वाच्छारीरभोगस्य कर्मकृतत्वान्मुक्त्तस्य भ्रान्तिकर्मणोरभावात् भोगासम्भवं पूर्वपक्षीकृत्य \"मनसैतान्कामान् \"स एकधा भवती\"त्यादिश्रुतेः, स्वप्ने केवलमनसा भोगदर्शनाच्च भ्रान्तिकर्मणोरभावेऽपि भोगसम्भवं राद्धान्तयन्तः \"तन्वभावे\" इत्यधिकरणान्तरमाहुः; तत्र तादर्थ्यनैरर्न्य्याभ्यामधिकरणान्तरत्वमयुक्त्तम्, ईश्वरसृष्टदेहलाभादेव मनसैव भोगेऽपि न दृष्टान्तः । अन्येऽप्यैकाधिकण्यं वदन्तः- स्वप्ने मनसैव रूपरसाद्यनुभवो दृष्टान्तः, त्वप्नधीश्च न स्मृतिः किन्त्वनुभवः, दोषसचिवत्वात् भ्रान्तिः, मुक्त्तस्य तु योगसचिवत्वाद्यथार्थ इत्याहुः, तदपि पूर्वमेव दत्तोत्तरम्, अत ईश्वरसृष्टदेहवत्त्वे प्रामाणिके सति स्वप्नजागरौ दृष्टान्तौ केवलेश्वरप्रयत्नसृष्टत्वजीवव्यापारद्वारकेश्वरप्रयत्नसृष्टत्वाभिप्रायाविति युक्त्तं, तदुपन्यासश्च दहसृष्टौ जीवपरयोरभिप्रायाविरोधज्ञापनार्थ इति युक्त्तम् । \"प्रदीपवदावेशः\" इत्यादिसूत्रद्वयमधिकरणान्तरमितरे त्रयोऽपि वर्णयन्ति, \"स एकधा भवति त्रिधा भवती\"ति मुक्त्तसृष्टानि शरीराणि सालभञ्जिकावन्निरात्मकानि निर्मनस्कानि, आत्मनो मनसश्च भेदानुपपत्तेरिति पूर्वपक्षं कृत्वा मनस एकत्वेऽपि एकमनोनुवर्तीनि समनस्कान्यपराणि सत्यसङ्कल्पत्वात्सृष्ट्वा उपाधिभेदेन भिन्नः सन्नात्मा तान्युपाधिभूतान्यधितिष्ठती, \"तत्केन कं विजानीया\"दित्यादिभिर्मुक्त्तस्य द्वितीयदशर्नाभावादनेकशरीराधिष्ठानलक्षणै\nश्वर्य्यानुपपत्तिपरिहारपरं \"स्वाप्ययसम्पत्त्यो\"रिति सूत्रम् । सुषुप्तौ कैवल्ये च द्वितीयदर्शनाभावः, तदधिकारवशात्तदाविष्कृतं हि, सगुणविद्याविपाकः स्वर्गादिवदस्थान्तरमिति तत्रैश्वर्य्योपपत्तिरिति परे वयाचक्षते, तत्र तादर्थ्यनैरन्तर्य्याभ्यागधिकरणभेदानुपपत्तिः, मनःसृष्टावीश्वरस्येव मनोनपेक्षसङ्कल्पोपपत्तेः, आत्मभेद स्यान्तः-\nकरणोपाधिकत्वाभावाच्चैकमनोमूलत्वनिर्बन्धोऽत्यन्तानुपपन्नः, सगुणविद्यायां एव परिवद्यात्वात् साक्षान्मोक्षस्यैव परविद्याफलत्वाद्विज्ञानप्रतिषेधस्य स्वाप्ययकैवल्यविषयत्वमैश्वर्य्यस्य सगुणविद्याविपाकत्ववचनं चानुपपन्नम् । अपरे तु सुषुप्त्युत्क्रान्तिविषयो विज्ञानप्रतिषेध इति वदन्ति, तत्पक्षेऽपि विरुद्धांशः प्रागेव प्रत्युक्त्तः, आत्मभेदस्य निरुपाधिकत्वात् । अन्ये तु अणोरनेकशरीरवृत्त्ययोगान्महत्त्वेऽपि भृत्यादिशरीरवृत्तेरपुरउषार्थत्वान्मुक्त्तानां मुक्त्तान्तरानुपसर्जनत्वादमुक्त्तानां मोक्षस्थानारोहणायोगाच्च जीवान्तरावेशायोगान्तुक्त्तसृष्टशरीराणि निरात्मकानीति पूर्वपक्षं कृत्वा विभागशक्त्तियोगान्मुक्त्तादणुपरिमाणादात्मसहस्त्रोत्पत्तेः \"आत्मनां तु सहस्त्राणि बहूनि भरतर्षम् । योगी कुर्य्याद्वलं प्राप्य तैश्च सर्वैमर्ही चरेत्\" इति स्मृत्या सङ्कोचविभागादिशक्त्तेर्दर्शितत्वात् स्वेषु शरीरेष्वहङ्कारकरणात् स्त्र्ादिशरीरेष्वहङ्कारकरणाकरणयोविर्रोधाभावात् भृत्यादिशरीरेषु चैत्यन्यप्रभासंसर्गेणाहङ्कारकरणात्तथा कूटस्थपुरुषस्य जीवसमष्टेर्व्यष्टिजीवत्वेनानुपयुक्त्तर्दशाद्विभज्य तत्तच्छरीरेष्वात्मप्रवेशनोपपत्तेश्च सात्मकानीति सिद्धान्तयन्ति, तत्र मुक्त्तानां परस्परगुणभावाभावेऽपीश्वरानुसञ्चरणाय संसारमण्डले पित्रादसङ्कल्पनं भवतीत्यमुक्त्तानं मोक्षस्थानारोहणानुपपत्तिर्न वक्त्तव्या, अत एव भृत्यादिशरीरेष्वनुप्रवेशस्यापुरुषार्थत्वादिति न वक्त्तव्यम्, अविभक्त्तनामरूपजीवसमूहव्यतिरेकेण कूटस्थपुरुषो नाम न कश्चित्प्रामाणिकः, जीवसमूहविषयतया वचनोपपत्तेः यत्त्वेकस्माज्जीवादात्मसहस्त्रसङ्कल्पनं विभागशक्त्तिमत्त्वादिति, तत्पूर्वमेव निरस्तम् । आत्मनां तु सहस्त्राणी\"त्यत्रात्मशब्दो देहवचन इति न तद्वचनं विभागशक्त्तौ प्रमाणं, स्त्र्ादिशरीरेष्वहङ्कारकरणाकरणे भृत्यादिशरीरेषु चैतन्यप्रभासंसर्गेणाहङ्कारं न करोतीति विभाभकल्पना न निर्मूला । भृत्यादिभावस्यानिष्टत्वात्स्वयमेवाहङ्कारकरणाभावश्चेत्, शरीरसम्बन्धस्यैव दुःखहेतुत्वदर्शनात् शरीरसृष्टिरपि न स्यात्, स्वेच्छायततया शरीरस्य दुःखहेतुत्वं चेत् भृत्यादिभावेनाधिष्ठेयत्व्रेपि तुल्यम् ।। 16 ।।\n।। अभावाधिकरणं समाप्तम् ।।"
                            }
                        ]
                    },
                    {
                        "verse_number": 33,
                        "original_text": "Adhikaraṇa 4.4.6 जगद्व्यापारवर्जाधिकरणम्\nजगद्व्यापारवर्जं प्रकरणादसंनिहितत्वाच्च ॥4.4.17॥\nप्रत्यक्षोपदेशादिति चेन्नाधिकारिकमण्डलस्थोक्तेः ॥4.4.18॥\nविकारावर्ति च , तथाहि स्थितिमाह ॥4.4.19॥\nदर्शयतश्चैवं प्रत्यक्षानुमाने ॥4.4.20॥\nभोगमात्रसाम्यलिङ्गाच्च ॥4.4.21॥\nअनावृत्तिः शब्दादनावृत्तिः शब्दात् ॥4.4.22॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 4.4.6 जगद्व्यापारवर्जाधिकरणम्\nकिं मुक्त्तस्यैश्वर्य्यं जगत्सृष्ट्यादि परमपुरुषासाधारणं सर्वेश्वरत्वमपि? उत तद्रहितं केवलपरमपुरुषानुभवविषयम्? इति संशयः। किं युक्त्तं जगदीश्वरत्वमपीति। कुः? \"निरञ्जनः परमं साम्यमुपैति\" इति परमपुरुषेण परमसाम्यापत्तिश्रुतेः, सत्यसङ्कल्पत्वश्रुतेश्च। न हि परमसाम्यसत्यसङ्कल्पत्वे सर्वेश्वरासाधारणजगन्नियमेन विनोपपद्येते। अतः सत्यसङ्कल्पत्वपरमसाम्योपपत्तये समस्तजगन्नियमनरूपमपि मुक्त्तस्यैश्वय्यर्मिति।\nएवं प्राप्ते प्रचक्ष्महे- जगद्वयापारवर्जम् इति। जगद्वयापारः- निखिलचेतनस्वरूपस्थितिप्रवृत्तिभेदनियमनम्। तद्वर्ज्जं निरस्तनिखिलतिरोधानस्य निर्व्याजब्रह्मानुभवरूपं मुक्त्तस्यैश्वर्य्यम्। कुतः? प्रकरणात्,\nनिखिलजगन्नियमनं हि परं ब्रह्म प्रकृत्याम्नायते \"यतो वा इमानि भूतानि जायन्ते येन जातानि जीवन्ति यत्प्रयन्त्यभिसंविशन्ति तद्विजिज्ञासख तद्व्रह्म\" इति। यद्येतन्निखिलजगन्नियमनं मुक्त्तानामपि साधारणं स्यात्, ततश्चेदं जगद्वश्वरत्वरूपं ब्रह्मलक्षणं न सङ्गच्छते। असाधारणस्य हि लक्षणत्वम्। तथा \"सदेव सोम्येदमग्र असीदेकमेवाद्वितीयं तदैक्षत बहुस्यां प्रजायेयेति तत्तेजोऽसृजत\" \"ब्रह्म वा इदमेकमेवाग्र असीत्तदेकं सन्नव्यभवत् तच्छ्रेयोरूपमत्यसृजत क्षत्रं यान्येतानि देवक्षत्राणि इन्द्रो वरुणः सोमो रुद्रः पर्जन्यो यमो मृत्युरीशान इति\" \"आत्मा वा इदमेव एवाग्र असीत् नान्यत्किञ्चन मिषत् स ईक्षत लोकान्नु सृजा इति स इमाँल्लोकानसृजत\" \"एको ह वै नारायण आसीन्न ब्रह्मा नेशानो नेमे द्यावापृथिवी न नक्षत्राणि नापो नाग्निर्न सोमो न सूय्यर्ः स एकाकी न रमेत तस्य ध्यानान्तस्थस्यैका कन्या दशेन्द्रियाणि\" इत्यादिषुः। यः पृथिव्यां तिष्ठन् पृथिव्या अन्तरः\" इत्यारभ्य आत्मनि तिष्ठन्\" इत्यादिषु च निखिलजगन्नियमनं परमपुरुषं प्रकृत्यैव श्रूयते। असन्निहितत्वाच्च न चैतेषु निखिलजगन्नियमनप्रसङ्गेषु मुक्त्तस्य सन्निधानमस्ति, येन जगद्व्यापारस्तस्यापि स्यात्।। 17।।\n\"स स्वराड् भवति तस्य सर्वेषु लोकेषु कामचारो भवति\" \"स इमांल्लोकान्कामान्नीकामरूप्यनुसञ्चरन्\" इति प्रत्यक्षेण श्रुत्या मुक्त्तस्य जगद्वयापार उपदिश्यते। अतो न जगद्वयापारवजर्मिति चेत्- तन्न, आधिकारिकमण्डलस्थोक्त्तेः, आधिकारिकाः- अधिकारेषु नियुक्त्ता हिरण्यगर्भादयः मण्डलानि- तेषां लोकाः; तत्स्थाः- भोगा मुक्त्तस्याकर्मवश्यस्य भवन्तीत्ययमर्थ \"तस्य सर्वेषु लोकेषु कामचारो भवति\" इत्यादिनोच्यते, अकमर्प्रतिहतज्ञानो मुक्त्तो विकारलोकान् ब्रह्मविभूतिभूताननुभूय यथाकामं तृष्यतीत्यर्थः। तदेवं विकारान्त\nर्वत्तिन आधिकारिकमण्डलस्थान्सर्वान् भोगान् बह्मविभूतिभूताननुभवतीत्यनेन वाक्येनोच्यते; न जगद्व्यापारः। यदि संसारिवन्मुक्त्तोऽपि विकारान्तर्वत्तिनो भोगान् भुङ्क्त्ते; तर्हि बद्धस्येव मुक्त्तस्यापि अन्तवदेव भोग्यजातमल्पं च स्यात्तत्राह -।। 18।।\nविकारे जन्मादिके न वर्त्तते इति विकारावर्त्ति, निर्धूतनिखिलविकारं निखिलहेयप्रत्यनीककल्याणैकतानं निरतिशयान्दं परं ब्रह्म सविभूतिकं सकलकल्याणगुणमनुभवति मुक्त्तः। तद्विभूत्यन्तर्गतत्वेन विकारवर्त्तिनां लोकानामपि मुक्त्तभोग्यत्वं, तथा हि परस्मिन् ब्रह्मणि निर्विकारे अनवधिकातिशयानन्दे मुक्त्तस्यानुभवितृत्वेन स्थितिमाह श्रुतिः \"यदा ह्यैवेष एतस्मिन्नदृश्येऽनात्म्येऽनिरुक्त्तेऽनिलयनेऽभयं प्रतिष्ठां विन्दते अथ सोऽभयं गतो भवति\" \"रसो वै सः रसं ह्येवायं लब्ध्वाऽऽनन्दीभवति\" इत्यादिका। तद्विभूतिभूतं जगत्तत्रैव वर्तते \"तर्स्मिल्लोकाः श्रिताः सर्वे तदु नात्येति कश्चन\" इति श्रुतेः। अतः सविभूतिकं ब्रह्मानुभवन् विकारान्तवर्र्तिन आधिकारिकमण्डलस्थानपि भोगान् भुङ्क्त्ते इति \"सर्वेषु लोकेषु कामचारः\" इत्यादिनोच्यते; न मुक्त्तस्य जगद्व्यापारः।। 19।।\nअस्य प्रत्यगात्मनो मुक्त्तस्य नियाम्यभूतस्य नियन्तृभूतपरमपुरुषासाधारणं जगद्वयापाररूपं निमनं न सम्भवतीत्युक्त्तम्। निखिलजगन्नियमनरूपो व्यापारः परमपुरुषासाधारणं इति दर्शयतः श्रुतिस्मृती\nभीषाऽस्माद्वातः पवते भीषोदेति सूर्यः भीषाऽस्मादग्निश्चेन्द्रश्च मृत्युर्धावति पञ्चमः\" इति \"एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठतः\" इत्यिाद। तथा \"एष सर्वेश्वर एष भूताधिपतिरेष भूतपाल एष सेतुर्विधरण एषां लोकानामसम्भेदाय\" इति च श्रुतिः। स्मृतिरपि \"मयाऽध्यक्षेण प्रकृतिः सूयते सचराचरम्। हेतुनाऽनेन कौन्तेय जगद्धि परिवर्त्तते\" इति, \"विष्टभ्याहमिपं कृत्स्नमेकांशेन स्थितो जग\"दिति च। तथा मुक्त्तस्य सत्यसङ्कल्पत्वादिपूर्वकस्याप्यानन्दस्य परमपरुरुष एव हेतुरिति श्रुतिस्मृती दर्शयतः- \"एष ह्येवानन्दयाति\" \"मां च योऽव्यभिचारेण भक्त्तियोगेन सेवते। स गुणान्तमतीत्यैतान् ब्रह्मभूयाय कल्पते। ब्रह्मणोऽहि प्रतष्ठाहममृतस्याव्ययस्य च। शाश्वतस्य च धर्मस्य सुखस्यैकान्तिकस्य च\" इति। यद्यप्यपहतपाष्मत्वादिः सत्यसङ्कल्पत्वपर्यन्तो गुणगणः प्रत्यगात्मनः स्वाभाविक एवाविर्भूतः। तथाऽपि तस्य तथाविधत्वमेव परमपुरुषायत्तं, तस्य नित्यस्थितिश्च तदायत्ता, परमपुरुषस्यैतन्नित्यताया नित्येष्टत्वान्नित्यतया वर्तत इति न कश्चिद्विरोधः। एवमेव परमपुरुषभोगोपकरणस्य लीलोपकरणस्य च नित्यतया शास्त्रावगतस्य परमपुरुषस्य नित्येष्टत्वादेव तथाऽवस्थानमस्तीति शास्त्रादवगम्यते। अतो मुक्त्तस्य सत्यसङ्कल्पत्वं परमपुरुषासाम्यञ्च जगद्व्यापारवर्ज्जम्।। 20।।\nब्रह्मयाथात्म्यानुभवरूपभोगमात्रेण मुक्त्तस्य ब्रह्मसाम्यप्रतिपादनाच्च लिङ्गात् जगद्वयापारवर्ज्जमित्यवगम्यते \"सोऽश्नूते सर्वान्कामान्सह ब्रह्मणा विपश्चिता\" इति। अतो मुक्त्तस्य परमपुरुषसाम्यं सत्यसङ्कल्पत्वं च परमपुरुषासाधारणनिखिलजगन्नियमनश्रुत्यानुगुण्येन वर्णनीयमिति जगद्व्यापारवर्जमेव मुक्त्तैश्वर्यम्। यदि परमपुरुषायत्तं मुक्त्तैश्वर्यम्, तर्हि तस्य स्वतन्त्रत्वेन तत्सङ्कल्पान्मुक्त्तस्य पुनरावृत्तिसम्भवाशङ्केत्यत्राह -।। 21।।\nयथा निखिलहेयप्रत्यनीककल्याणैकतानो जगज्जन्मादिकारणं समस्तवस्तुविलक्षणः सर्वज्ञः सत्यसङ्कल्पः आश्रितवात्सल्यैकजलधिः परमकारुणिको निरस्तसमाभ्यधिकसम्भावनः परब्रह्माभिधानः परमपुरुषोऽस्तीति शब्दादवगम्यते, एवमहरहरनुष्ठीयमानवर्णाश्रमधर्मानुगृहीततदुपासनरूपतत्समाराधनप्रीतः उपासीनाननादिकालप्रवृत्तानन्तदुस्तरकर्मसञ्चयरूपाविद्यां विनिवर्त्य स्वयाथात्म्यानुभवरूपानवधिकातिशयानन्दं प्रापय्य पुनर्नावर्तयतीत्यपि शब्दादेवावगम्यते। शब्दश्च \"स खल्वेवं वर्तयन् यावदायुषं ब्रह्मलोकमभिसम्पद्यते न च पुनरावर्तते न च पुनरावर्तते\" इत्यादिकः। तथा च भगवता स्वयमेवोक्त्तम् - \"मामुषेत्य पुनर्जन्म दुःखालयमशाश्वतम्। नाप्नुवन्ति महात्मानः संसिद्धि परमां गताः ॥ आब्रह्मभुवनाल्लोकाः पुनरावर्तिनोऽर्जुन। मामुपेत्य तु कौन्तेय पुनर्जन्म न विद्यते\" इति। न चोच्छिन्नकर्मबन्धस्यासङ्कुचितज्ञानस्य परब्रह्मानुभवैकस्वभावस्य तदेकप्रियस्यानवधिकातिशयानन्दं ब्रह्मानुभवतोऽन्यापेक्षा तदर्थारम्भाद्यसम्भवात् पुनरावृत्तिशङ्का। न च परमपुरुषः सत्यसङ्कल्पोऽत्यर्थप्रियं ज्ञानिनं लब्ध्वा कदाचिदावर्तयिष्यति; य एवमाह - \"प्रियो हि ज्ञानिनो इत्यर्थमहं स च मम प्रियः। उदाराः सर्व एवैते ज्ञानी त्वात्मैव मे मतम् ॥ आस्थितः स हि युक्त्तात्मा मामेवानुत्तमां गतिम्। बहूनां जन्मनामन्ते ज्ञानवान्मां प्रपद्यते। वासुदेवः सर्वमिति स महात्मा सुदुर्लभः\" इति। सूत्राभ्यासः शास्त्रपरिसमाप्तिं द्योतयतीति सर्वं समञ्जसम् ॥22।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 4.4.6 जगद्व्यापारवर्जाधिकरणम्\nकिं मुक्तस्य भोगः निखिलहेयप्रत्यनीककल्याणैकतानसकलेतरविलक्षणानवधिकातिशयानन्दमहाविभूतिरूपपरब्रह्मानुभव एव? उत जगत्सृष्ट्यादिजगन्नियमनरूपलीलाऽपीति संशयः। “ निरञ्जनः परमं साम्यमुपैति “ इत्यादिश्रुतेर्जगन्नियमनरूपलीलापीति पूर्वः पक्षः। राद्धान्तस्तु - “ यतो वा इमानि भूतानि जायन्ते “ सदेव सोम्येदमग्र आसीत् “ब्रह्म वा इदमेक एवाग्र आसीत् “ आत्मा वा इदमेक एवाग्र आसीत् “ एको ह वै नारायण आसीत् “ इत्यादिषु परं ब्रह्म प्रकृत्यैव जगद्व्यापारश्श्रूयते। तत्र तत्र प्रकरणे न मुक्तस्य सन्निधिरप्यस्ति। अतो जगन्नियमनरूपधुरावर्जं “ सोऽश्नुते सर्वान्कामान्सह, ब्रह्मणा विपश्चिता “ स एको ब्रह्मण आनन्दः, श्रोत्रियस्य चाकामहतस्य “ इत्यनवधिकातिशयानन्दब्रह्मानुभवे मुक्तस्य साम्यम्। ब्रह्म हि स्वस्य परस्य चानुभूयमानमविशेषेणानवधिकातिशयानन्दं भवति, आनन्दस्वरूपत्वाविशेषात्। सूत्रमपि व्याख्यातम् ॥\nप्रत्यक्षं - श्रुतिः “ तस्य सर्वेषु लोकेषु कामचारो भवति “ इमांल्लोकान्कामान्नी कामरूप्यनुसञ्चरन् “ इत्यादिश्रुत्या मुक्तस्य जगद्व्यापारोपदेशात्सोऽपीति चेत्, तन्न आधिकारिकमण्डस्थोक्तेः, आधिकारिकाः - परमपुरुषेण लोकनियमनाधिकारे नियुक्ताः हिरण्यगर्भादयः मण्डलानि - तेषां लोकाः, तत्स्थभोगेषु मुक्तस्य यदीच्छा वर्तते, तत्र तत्र यथाकामं परमपुरुषानुग्रहेण वर्तमानस्तत्रस्थान्भोगान्भुङ्क्ते इति तया श्रुत्योक्तेः। “ कामान्नी “ कामचारो भवति” इति हि श्रूयते न नियुङ्क्त इति ॥\nउत्पत्त्यादिविकारवर्ती हेयमिश्रोऽत्यल्पश्च कथं मुक्तस्य भोगो भवति, यदिच्छातस्सर्वेषु लोकेषु कामचार उच्यत इत्यत्राह - विकारावर्ति च तथा हि स्थितिमाह ॥4.4.19॥ चशब्दोऽवधारणे। उत्पत्त्यादिविकारेषु न वर्तत इति विकारावर्ति परं ब्रह्मैव। निर्धूतनिखिलविकारं निखिलहेयप्रत्यनीककल्याणैकतानं निरतिशयानन्दं परंब्रह्म सविभूति सकलकल्याणगुणं मुक्तस्य भोग्यम् तद्विभूत्यन्तर्गतत्वेन विकारवर्तिनां लोकानामपि मुक्तभोग्यत्वम्। तथाहि परस्मिन्ब्रह्मणि मुक्तस्यानुभवितृत्वेन स्थितिमाह श्रुतिः - “ यदा ह्येवैष एतस्मिन्नदृश्येऽनात्म्येऽनिरुक्तेऽनिलयनेऽभयं प्रतिष्ठां विन्दते, अथ सोऽभयं गतो भवति “ रसो वै सः, रसँ ह्येवायं लब्ध्वाऽऽनन्दी भवति - ब्रह्मनिष्ठो ब्रह्मैव लब्ध्वाऽऽनन्दी भवतीत्यर्थः। ब्रह्म हि निरतिशयकल्याणानन्तगुणकमानन्दमहाविभूति च। तत्र सविभूतिकब्रह्मानुभवाय विभूत्येकदेशभूतलोकेषु सञ्चरतस्तत्र तत्र कामचारो भवतीत्युच्यते ॥\nउत्पत्त्यादिजगन्नियमनं परस्यैव, मुक्तस्य तु परब्रह्मानुभव एव भोग इत्युक्तमेवार्थं प्रत्यक्षानुमाने - श्रुतिस्मृती दर्शयतः “ तस्माद्वा एतस्मादात्मन आकाशस्संभूतः “ भीषाऽस्माद्वातः पवते “ एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठतः” इत्यादिका श्रुतिः, स्मृतिरपि “ अहं सर्वस्य प्रभवः “ अहं सर्वस्य जगतः प्रभवः प्रलयस्तथा “ विष्टभ्याहमिदं कृत्स्नमेकांशेन स्थितो जगत् “ मत्तस्सर्वं प्रवर्तते “ सोऽभिध्याय शरीरात् स्वात् सिसृक्षुः विविधाः प्रजाः, प्रशासितारं सर्वेषाम् इत्यादिका परविषया। अथाकामयमानो योऽकामो निष्काम आत्तकाम आप्तकाम आत्मकामः “ इत्यादिका श्रुतिः। स्मृतिरपि “ प्रियो हि ज्ञानिनोऽत्यर्थमहम् “ आस्थितस्स हि युक्तात्मा मामेवानुत्तमां गतिम् “ वासुदेवस्सर्वमिति स महात्मा सुदुर्लभः “ मां च योऽव्यभिचारेण भक्तियोगेन सेवते। स गुणान्समतीत्यैतान्ब्रह्मभूयाय कल्पते ॥ ब्रह्मणो हि प्रतिष्ठाहममृतस्याव्ययस्य च। शाश्वतस्य च धर्मस्य सुखस्यैकान्तिकस्य च। इत्यादिका मुक्तविषया ॥\n“ सोऽश्नुते सर्वान्कामान्सह, ब्रह्मणा विपश्चिता “ इति मुक्तस्य ब्रह्मानुभवभोगमात्रब्रह्मसाम्यवचनाल्लिङ्गाच्च जगद्व्यापारवर्जमिति निश्चीयते ॥\nयदि नियन्तृत्वं परस्यैव, एवं तर्हि स्वतन्त्रत्वेन मुक्तं परः कदाचित् पुनरावर्तयिष्यतीत्याशङ्क्याह - अनावृत्तिश्शब्दादनावृत्तिश्शब्दात् ॥4.4.22॥ अस्य मुक्तस्यानावृत्तिश्शब्दादवगम्यते, यथा “ यतो वा इमानि भूतानि जायन्ते “ सोऽकामयत, बहु स्यां प्रजायेयेति “ यः पृथिवीमन्तरो यमयति “ य आत्मानन्तरो यमयति” इति शब्दात्परमपुरुषस्य स्रष्टृत्वं नियन्तृत्वं चावगम्यते, तथा “ एतेन पथा प्रतिपद्यमाना इमं मानवमावर्तं नावर्तन्ते “ स खल्वेवं वर्तयन्यावदायुषं ब्रह्मलोकमभिसंपद्यते न च पुनरावर्तते “ मामुपेत्य पुनर्जन्म दुःखालयमशाश्वतम्। नाप्नुवन्ति महात्मानस्संसिद्धिं परमां गताः ॥ आब्रह्मभुवनाल्लोकाः पुनरावर्तिनोऽर्जुन। मामुपेत्य तु कौन्तेय पुनर्जन्म न विद्यते “ इदं ज्ञानमुपाश्रित्य मम साधर्म्यमागताः। सर्गेऽपि नोपजायन्ते प्रलये न व्यथन्ति च ॥ इति शब्दादेवैनं कदाचिदपि नावर्तयतीत्यवगम्यते। सूत्रावृत्तिस्तु शास्त्रपरिसमाप्तिं द्योतयतीति सर्वं समञ्जसम् ॥ इति जगद्व्यापारवर्जाधिकरणम् ॥ इति श्रीभगवद्रामानुजविरचिते श्रीवेदान्तदीपे चतुर्थस्याध्यायस्य चतुर्थः पादः ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 4.4.6 जगद्व्यापारवर्जाधिकरणम्\nअपहतपाप्मत्वादिसत्यसंकल्पत्वपर्यन्तं मुक्तस्य जगज्जन्मादिकारणत्ववर्जम्। \"यते वा इमानि भूतानि जायन्ते\" इत्यारभ्य \"तद्ब्रह्म\" इत्यादिना जगत्सृष्ट्यादि परस्यैवेति प्रकरणादवगम्यते । सृष्ट्यादिप्रकरणेषु मुक्तस्या संनिहितत्वाच्च । मुक्तस्चातिरोहितस्वमाहात्म्यस्यानवधिकातिशयानन्दपरिपूर्णब्रह्मानुभव एव । ब्रह्मणोऽपि जगद्व्यापारो लीलीमात्रमिति \"लोकवत्तु लीलाकैवल्यम्\" इत्युक्तम्।।\n\"इमांल्लोकान् कामान्नी कामरूप्यनुसंचरम्\" इत्युपदेशाज्जगद्व्यापारोऽस्तीति चेत् ; न, हिरण्यगर्भाद्याधिकरिकमण्डलस्थभोगोक्तेः । न हि तत्र नियमनं श्रुतम् ।।\nविकारासंसृष्टपरिपूर्णपरब्रह्मानुभव एव तस्य सुखम् । तथास्य स्थितिं \"रसो वै सः । रसं ह्येवायं लब्ध्वानन्दी भवति\" इत्याह ।।\nउक्तमर्थे श्रुतिस्मृती च दर्शयतः । \"तस्माद्वा एतस्मादात्मन आकाशःसंभूतः\" \"एतस्य वा अक्षरस्य प्रशासने\" इत्यादिका श्रुतिः। स्मृतिरपि--\"अहं सर्वस्य प्रभवो मत्तः सर्वं प्रवर्तते\" इति।।\n\"सोऽश्नुते सर्वान् कामान् सह। ब्रह्मणा विपश्चिता\" इति ब्रह्मानुभवरूपभोगमात्रसाम्यलिङ्गाच्च ।।\n\"स खल्वेवं वर्तयन् यावदायुषं ब्रह्मलोकमभिसंपद्यते न च पुनरावर्तते\" इति शब्दान्निवृत्तसमस्ततिरोधन आविर्भुतापहतपाप्मत्वादिगुणगणोऽनवधिकातिशयानन्दं परं ब्रह्मानुभवति; न च पुनरावर्तत इति निश्चीयत इति सर्वं सम़ञ्जसम् ।।  इति श्रीभगवद्रामानुज विरचिते वेदान्तसारे चतुर्थस्याध्यायस्य चतुर्थः पादः ।। अध्यायश्च समाप्तः । शास्रं च समाप्तम् । स्वामिसनतियिल् राजा अऩन्त प्रणामङ्कळ् इङ्कु ऎल्लोरुम् चौक्यम् आत्तिल् ऎल्लोरैयुम् विचारित्तताकचॊल्लवुम्. तेवरीर् कॊटुत्त पुस्तकम् मुटित्तु विट्टेऩ्. मेऱ्पटि विषयम् कॊटुक्कुमाऱु प्रात्तिक्किऱेऩ् तासऩ् राजा."
                            },
                            {
                                "author": "Śrī Sudarśaṇasūri's Śrutaprakāśika",
                                "commentary": "Adhikaraṇa 4.4.6 जगद्व्यापारवर्जाधिकरणम्\n।। जगद्वयापारवर्जं प्रकरणादसन्निहितत्वाच्च ।। 17 ।। सत्यसङ्कल्पताविचाररूपत्वात्सङ्गतिरर्थसिद्धा - जगत्सृष्ट्यादि सर्वेन्वरत्वम् । सर्वेश्वत्वप्रकारो हि सृष्टयादिः - परमपुरुषानुभवविषयम् । तदनुभवान्तर्गतशरीरसर्गादिविषयं, किं मुक्त्तस्य जगद्वयापारविषयमैश्वर्य्यमस्ति? नेति, परमसाम्यसत्यसङ्कल्पत्वश्रवणं किं मुक्त्तैश्वर्य्यस्य जगद्वयापारविषयत्वभवगमयितुं शक्त्तेति नेति, किं जगन्नियमनस्य मुक्त्तैश्वर्य्यान्तर्भावे \"यतो वा इमानी\" त्यादिब्रह्मलक्षणवाक्यं विरुध्यते, नेति, किं मुक्त्तस्य सृष्टिप्रकरणासन्निधानेन जगद्वयापारस्य ब्रह्मलक्षणत्वाश्रयणं न्याय्यम्? उत मुक्त्तस्य विकारलोकानुसञ्चरणश्रवणेन जगन्नियमनस्य ब्रह्मलक्षणत्वाश्रयणन्न न्याय्यम्, किं मुक्त्तस्य सवकारलोकानुसञ्चरणं निमनार्थम्? उत केवलभोगार्थम्, केवलभोगार्तत्वे किं मुक्त्तस्यापरिच्छिन्नानन्दत्वविरोधः स्यात्, उत? नेति, अत्र तदर्थो विचारस्त्रिविधः, किं विकारलोकानां भोगानित्यत्वेनानन्दानित्यता स्यात्, उत नेति, किं विकारलोकानां भोग्यत्वं विकारात्मकत्वात्, ुत ब्रह्मविभूतित्वात् । किञ्च किं मुक्त्तस्यास्वातन्त्र्यमानन्दवैकल्यमापादयति? उत नेति, स्वातन्त्र्यं स्वातन्त्र्ूपत्वादानन्दावहम्? उतात्माभिमानानुरूप त्वात् । किञ्च-अस्वतन्त्रस्यानावृत्तिः सम्भवति, नेति, किमनावृत्तिश्रुतिश्चातुर्मास्याक्षय्यपलत्वश्रुतिवच्चिराभिप्राया? उत मुख्यार्था, किं मुक्त्तात्मानावर्तनविषयः सङ्कल्प ईश्वरस्य न सम्भवति? उत सम्भवतीति, यता न सम्भवति तदानावृत्तिश्रुतेश्चिराभिप्रायत्वेनावृत्तिसम्भवादानन्दः परिच्छिद्यते । स्वातन्त्र्यं स्वातन्त्र्यरूपत्वात्सुखरूपं चेत् तद्वैकल्यादानन्दवैकल्यं, विकारलोकानां विकारत्मकतया भोग्यत्वे तदनित्यत्वादानन्दानित्यत्वम्, अतः केवलभोगार्थत्वाभावेन विकारालोकानुसञ्चरणस्य नियमार्थत्वाज्जगद्वयापारस्य ब्रह्मलक्षणत्वाश्रयणमन्यायमिति तस्य लक्षणत्वाभावेन तदविरोधात्परमसाम्यादिश्रवणस्य मुक्त्तैश्वर्ये जगद्वयापारान्तभर्ावावगमकत्वाज्जगद्वयापारवषयमैश्यर्यं मुक्त्तस्य सम्भवेत्, यदा मुक्त्तानावर्तनविषयः सङ्कल्प ईश्वरस्य न सम्भवति, तदाऽनावृत्तिश्रुतेर्मुख्यत्वेनानावृत्तिसम्भवान्नानन्दानित्यत्वं, यदा च स्वातन्त्र्यमात्माभिमानानुरूप्यात् सुखरूपं, तदा मुक्त्तेषु स्वात्मा\nभिमानाननुरूपत्वात् स्वातन्त्र्यस्य तद्वैकल्यान्नान्दवैकल्यं, यदा च विकारलोकानां मुक्त्तभोग्यत्वं ब्रह्मविभूतितया, तदा विकाररूपस्यानित्यत्वेऽपि सर्वावस्थासु जगतो ब्रह्मविभूतित्वस्यानपायित्वेन् नानन्दविच्छेदः । एवं विकारलोकानुसञ्चरणस्य नियमनार्थत्वाभावेऽप्यपरिच्छिन्नानन्दत्वाविरोधात्केवलभोगार्थतया तदविरोधेन जगद्वयापारस्य ब्रह्मलक्षणत्वाश्रयणस्य न्याय्यत्वात्परमसाम्यादिश्रवणस्य मुक्त्तैश्वर्य्ये जगन्नियमनान्तर्भावानवगमकत्वात् जगद्वयापारवर्जमेव मुक्त्तैश्वर्य्ये जगन्नियमनान्तर्भावानवगमकत्वात् जगद्वयापारवर्जमेव मुक्त्तैश्वर्य्यं स्यात् । यदि \"अनावृत्तिः शब्दा\"दित्यधिकरणान्तरं तदाऽनावृत्त्यनुबन्धिनी विचारपरम्परा पृथगनुसन्धेया । तादर्थ्यसम्भवस्तु सङ्गतिमात्रोपयोगीति द्रष्टव्यः । पूर्वपक्षमुकत्वा राद्धान्तमाह - जगदिति । निर्व्याजब्रह्मानुभवरूपं । यथाऽवस्थितब्रह्मानुभवरूपमित्यर्थः । सृष्टयादेरपि नियमनविशेषरूपत्वाज्जगद्वयापारशब्दोक्त्तिः, कन्यामनःप्रकाशकत्वात्, कन दीप्ताविति धातुः ।। 17 ।।\n।। प्रत्यक्षोपदेशान्नेति चेन्नाधिकारिकमण्डलस्थोक्त्तेः ।। 18 ।। कामान्नित्वकामरूपित्वसर्वलोकस्चारश्रवणाज्जगतस्तदधीनत्वं सिद्धमिति मुक्त्तस्येश्वरत्वमपि स्यादिति पूर्वपक्षोत्थानं, प्रत्यक्षेणेति व्याख्येयस्य वऱ्यासेनोपादानम्, द्वयाचष्टे - श्रुत्येति । विकारलोकान्- कार्यभूतलोकान्, विकारशब्दो धर्मिपरः, हेयतीतस्य मुक्त्तस्य हेयास्पदविकारलोकभोगापेक्षा कथमित्यत्राह - अकर्मेति । भगवद्विभूतित्वेनात्यन्तभोग्यता स्यादित्यर्थः । एवं कामान्नीत्यादिश्रुतिवाक्यं व्याख्यातम्, उक्त्तश्रुतिवाक्यार्थप्रतिपादकस्य सूत्रस्यार्थं निगमयति - तदेवमिति । उत्तरसूत्रशङ्कामाह - यदीति ।। 18 ।।\n।। विकारावर्त्ति च तथा हि स्थितिमाह ।। 19 ।। मुक्त्तस्य सदिभूतिकब्रह्मानुभवितृत्वेन स्थितिवचनात्सर्वत्र कामचारादयो भवन्ति, न नियत्तृत्वादिकमित्यर्थः ।। 19 ।।\n।। दर्शयतश्चैवं प्रत्यक्षानुमाने ।। 20 ।। ब्रह्मणो हि प्रतिष्ठाहमिति - ब्रह्मजीवः, अमृतां-मोक्षः, शाश्वर्तधर्मः-ज्ञानं, सुखम्-आनन्दः, अन्याधीनत्वनित्ययत्वयोर्विशेषमाशङ्कय परिहरति । यद्वपीत्यादिना - तस्य अपहतपाष्मत्वादिगुणस्य, तथाविधत्वं-स्वाभाविकत्वं, तस्य-प्रत्यगात्मस्वरूपस्य नित्यस्थितिस्तदायत्तेत्यर्थः, । तदुपपादयति - परमपुरुषस्येति । मुक्त्तस्वरूपतद्गुणनित्यत्वं परसङ्कल्पायत्तमित्युक्त्तम्, अन्यदपि नित्यं वस्तु तदधीनस्थित्यादिकमित्याह - एवमिति । मुक्त्तस्य नियन्तृत्वाभावान्नानन्दवैकल्यं, प्रत्युतत्पौष्कल्यमेव, सर्वेषां हि स्वात्माभिमानानुगुणा भोग्यव्यवस्था तद्विपर्ययव्यवस्था च, तथा पुरुषपश्वादिषु दृश्यते, तस्मादात्मन आविर्भूतयथावस्थितस्वरूपस्य शेषत्वमेव स्वाभाविकं रूपमपरोक्षयतः स्वशेषिपरमपुरुषपरिचरणभेव प्रियतमं स्यात्तद्विषर्ययेणेशितृत्वमत्यन्तानिष्टमेव, तस्मान्नानन्दवैकल्यम्, अपि तु तत्पौष्कल्यमेव ।। 20 ।।\n।। भोगमात्रसाम्यलिङ्गाच्च ।। 21 ।। ब्रह्मेत्यादि - \"स एवंवित्सर्वेषाभूतानां मतो भवति यथैषा देवतैवं न यथैतां देवतां सर्वाणि भूतान्यवन्ति न ह्येवमेवंविदं सर्वाणि भूतान्यवन्ति तेनो एकस्यै देवतायै सायुज्यं सलोकतां जयती\"त्यादिवाक्यान्यष्यभिप्रेतानि \"छागो वा मन्त्रवर्णा\"दिति न्यायात्सामान्येनावगतं साम्यं भोगसाम्ये दृष्टे तादृशसाम्यविशेष पर्यवस्यतीति भावः । परमात्मनियाम्यत्वादिश्रुत्यानुगुण्याच्चायमर्थ सति वदन्नधिकरणार्थमुपसंहरति - अत इति । अनन्तरसूत्रं शङ्कामुखेनावतारयति- यदीति । अपुनरावृविश्रुतिः पाक्षिकविषया, ईश्वरस्वातन्त्र्ात्कस्यचिदनावृत्तिसम्भवादिति च पूर्वपक्ष्यभिप्रायः ।\n।। अनावृत्तिः शब्दादनावृत्तिः शब्दात् ।। 22 ।। यथेत्यादि - भगवता मुक्त्तस्यापरित्याज्यत्वोपपादनार्थं मुक्त्तस्य ब्रह्मानुभवजिहासानुदयज्ञापनार्थं प्रामाणिकत्वे दृष्टान्तसिद्धर्थं च निखिलहेयप्रत्यनीकत्वादिगुण उक्त्ताः, अन्येन निवृत्तिशङ्काव्यावृत्त्यर्थं \"निरस्तसमाभ्यधिकसम्भावनः\" इति पदम्, \"स यदि िपितृलोककामः\" इत्याद्युक्त्तभगवत्परिचरणार्थविग्रहव्यवृत्त्यर्थं \"पुनर्जन्म दुःखालयमशाश्वत\"मिति वचनमुपात्तम्, दुःखालयत्वादिविशेषणाभावेऽप्येतदैकाय्यर्ं स्यादित्यभिप्रायेण \"पुनर्जन्म न विद्यते\" इति वचनमुदाहृतम् । अनेनावृत्तिः कर्मकृता न भवति \"इमान्लोकानित्युक्त्तकामसञ्चारादिति च फलितं । पुनरावृत्तिहेतुत्वेन सम्भावितानि शिरांस्याशङ्कयं परिहरति । न चेत्यादिना - प्रमाणस्यानुग्राहकतर्कतृतार्थतां चार्थाद्दर्शयति, स्वेच्छा वा- कर्म वा-भगवत्सङ्कल्पो वा त्रयमेव पुनरावृत्तिहेतुतया सम्भावितं, तत्र- स्वेच्छाकर्मभ्यामावृत्तिाङ्कां परिहरति । न चेति - तदर्थारम्भाद्यसम्भवादिति । कर्म विद्यमानं चेत्सजातीयकर्मान्तरारम्भरुचिरूपां वासनामुपजनय्य\nतद्द्वारा कर्मान्तरं कारयति कर्मणः सवासनस्य विनष्टत्वात् कर्मान्तरासम्भवात् न कर्म पुनरावृत्तिहेतुः, अनवधिकातिशयानन्दभगवदनुभवैकतानस्य नान्यापेक्षेति न स्वयं स्वस्य पुनरावृत्तिहेतुरित्यर्थः । भगवत्सङ्कल्पस्य पुनरावृत्तिहेतुत्वं परिहरति । न चेति - मुक्त्तान् पुनर्नावर्तयिष्यामीति सङ्कल्पो नान्यथा स्यादित्यभिप्रायेण सत्यसङ्कल्प इत्युक्त्तम्, ज्ञानिनोऽत्यर्थं प्रियत्वाच्च तथा सङ्कल्पः । अत्यर्थप्रियत्वे प्रमाणं दर्शयति - य एवमाहेति । एवं न चोच्छिन्नेत्यादिना अपुनरावृत्तिश्रुतेरनुग्राहकस्तर्क उक्त्तो भवति । परे तु \"प्रत्यक्षोपदेशादित्यत्र \"आप्नोति स्वाराज्य\"मित्युदाहृत्य सवितृमण्डलादिस्थानेषु भोगोक्त्तेर्न जगद्वयापार इत्याहुः, स्वाराज्यशब्दस्य परमाकाशावस्थानेऽप्युपपत्तेस्तस्यानुपादानं, सवर्लोकक्रमणशङ्कावीजत्वादिमान् लोकानित्याद्युपादानमुचितं, तेन हि निरङ्कुशैश्वर्यं दर्शितं भवति, विकाररूपं विकारोत्तीर्णं च नित्यमुक्त्तं, परं ब्रह्म, द्विषा हि स्थितिमाह \"पादोऽस्य\" इति \"न तत्र सूर्यो भाति\" \"न तद्भासयते सूर्यः\" इति प्रत्यक्षानुमाने च विकारावर्तित्वं दर्शयत इति व्याचक्षते, किमर्थं सूत्रद्वयमिति चेत्- विकारालम्बनानां निर्विकारपररूपप्राप्तिरनुपपन्ना अतत्क्रतुत्वादित्यभिप्राय इति चाहुः, इदमपि विकारलम्बना न प्राप्नुबन्तीत्यध्याहारसापेक्षत्वादनुपपन्नम्, अध्याहारेऽपि जगद्वयापारवर्जनस्यानुपयोगि सूत्रद्वयं, परं नाप्नुबन्तिसगुणेऽपि न निरवग्रहैश्वर्यमिति ज्ञापनार्थमिति चेत्- अतिदूराभिप्रायकल्पनमेव दोषः, \"तथा हि स्थितिमाह\" इत्यत्रैव निर्विकारस्वरूपविषयश्रुतीनामपि विवक्षितत्वे पुनः प्रत्यक्षशब्देन परस्वरूपविषयश्रुत्युपादानवैयर्थ्यं च । ऐश्वर्यं चेदन्तवद् तस्मादावृरित्तरितिशङ्काव्युदासार्थम् \"अभावादित्याहुः, तदयुक्त्तम्, अकर्मकृतसहजैश्वर्ये ऐश्वर्यत्वादावृत्तिरिति शङ्काव्युदासार्थम् \"अनावृत्तिः शब्दा\"दिति सूत्रमिति, निर्गुणप्राप्तावावृत्तिशङ्काया अभावादित्याहुः, तदयुक्त्तम्, अकर्मकृतसहजैश्वर्ये ऐश्वर्यत्वादावृत्तिशङ्काया मन्दतरत्वात्, अतः पाराधीन्यकृताऽऽवृत्तिशङ्काव्युदासपरत्वमेव युक्त्तं, सूत्रस्य, सगुणनिष्ठविषयत्वं चायुक्त्तं निर्गुणप्राप्तेरप्रामाणिकत्वात् विशेषणवैयर्थ्यम्, निर्गुणप्राप्त्यभावादेवात्रावृत्तिशङ्काऽतुदयश्चानुपपन्नः । अपरे तु वेदान्त\nएव मुक्त्तस्य भेदेनावस्थानं मबन्यमानानां मतमभ्युपगम्य तत्र सावधिकमैश्चर्यमिति प्रतिपादनार्थमिदमधिकरणमित्याहुः, तत्र परेषामिव सूत्रयोजना, अस्मिन् पक्षे विकारप्रलये तदाश्रितैश्वर्यप्रलयादावृत्तिः स्यादेव, अविभागपक्ष एवानावृत्तिरित्याह \"अनावृतिः शब्दा\"दित्याहुः । तत्तावदयुक्त्तम् अप्रामाणिकपक्षस्य निरसनमेव हि कर्तव्यं, न तु तदभ्युपगमेन निर्वाहः, सावधिकैश्वर्ये कथितेऽपि तेषां निरस्तत्वाभावात्, अप्रामाणिकत्वसमर्थन हि निरससनम् सावधिकैश्वर्यं प्रमाणिकं चेत्- कथं तस्य निरासः, अनावृत्तिसूत्रमविभागपक्ष एवेत्यशब्दम् अविभागशब्दस्याप्रकृतत्वात्, अर्थस्वभावदविभागपक्षविषयत्वमिति चेन्न, अक्षरपरमव्योमगतानां मुक्त्तानामैश्वर्यप्रच्युत्यसम्भवादेवार्थस्वभावासिद्धेः, विकारलोकाश्रितमैश्वर्यं प्रध्वस्तमिति चेत् ततः किम्, ईश्वरस्येव तदानीमप्रच्युतगुणाष्टकत्वादपरिच्छिन्नेनन्दत्वोपपत्तेः, न हि जगत्प्रलयादीश्वरस्यैश्वर्यभङ्गः, तथा तदवस्थतदनुभवरूपमैश्वर्यं मुक्त्तानापि न भ्रश्येत, अतस्सूत्रासङ्गतिः । ननु विभागपक्षे सावधिकैश्वर्यप्रसङ्गो\nविवक्षितः, न तु तत्पक्षनिर्वाह इति चेन्न, जगद्वयापारवर्जत्वप्रसङ्ग इति सूत्रितत्वाभावात्, यता \"नित्योपलब्ध्यनुपलब्धिप्रसङ्गः\" \"कृत्स्नप्रसक्त्ति\" रिति च, तस्मात्सूत्रस्वारस्यविरोधः, \"विकारावती\"त्यादिसूत्रद्वयवैयर्थ्यातिदूरलक्षरादोषः पूर्ववत्, अविभागपक्षे वा कथं \"जक्षत् क्रीडन् रममाणः\" \"सङ्कल्पादेवास्य पितरः समुत्तिष्ठन्ती\"त्याद्यैश्वय्रमुपपद्यते, किमीश्वरव्या रा एव तदभिन्नस्य मुक्त्तस्य क्रीहात्वेनोच्यन्ते? उत व्यापारान्तराणि, प्रथमे बद्धस्यापि तदभिन्नत्येदरश्यापारा एव क्रीडाः किन्न स्युः, उपाधिको भिन्नत्वादिति चेत्, तर्हि ईश्वरस्यापि ते व्यापारा लीला न स्युस्तस्यापि सवितृमण्डलाद्युपाधिभिर्भिन्नत्वात्, भिन्नत्वेऽपि सर्वज्ञः स्वलीलात्वेन सर्वत्र प्रत्यभिसन्धत्त सति चेत्तर्हि बद्धव्यापारेष्वपि प्रत्यभिसन्धानात् दुःखित्वेन लीलात्वं तद्वयापाराणां न स्यात्, एवं मुक्त्तानामपीश्वरादभिन्नत्वात् प्रत्यभिसन्धानाच्च दुःखितत्वमिति तेषामविभागपक्ष एवावृत्तिः । यदीश्वरव्यापारात् व्यापारान्तराणि मुक्त्तानां लीला, तर्हि व्यापारान्तरत्वमाश्रयभेदात्स्यात्, अन्यथेश्वरव्यांपारानतिरेकेण प्रागुक्त्तदोषप्रसङ्गात्, आश्रयभेदेन व्यापारान्तरत्वे मुक्त्तेश्वरविभागपक्ष एवाङ्गीकृतः स्यात् । अन्ये तु वणर्यन्ति \"प्रकरणा\" दिति \"य आत्मे\"त्यादिमुक्त्तप्रकरणस्य भोगमोचरत्वान्न जगद्वयापार इति \"असन्निहितत्वात्\" सृष्टिप्रकरणेष्वसन्निहितत्वात्, परमाकाशस्थस्य मुक्त्तस्य विकारस्थानेष्वसन्निहितत्वादिति \"प्रत्यक्षोपदेशा\"दिति \"आप्नोति स्वाराज्य\"मित्युपदेशान्न निरवग्रहं मुक्त्तस्यैश्वर्यमिति चेत्, आधिकारिकपदावच्छेदकदेशविशेषेष हिरण्यगर्भसायुज्यं गतस्य तदधीनभोगोक्त्तेः, न तु परमाकाशस्थस्येति विकारावर्तीति, \"परमे व्योमन्सोऽश्नुते\" इति मुक्त्तैश्वर्यस्य परमाकाशस्थस्य विकारस्थानावर्तितया परमात्मन एव जगदनुप्रवेशादिरिति, \"दर्शयतश्चैव\"मिति \"यत्पुराणमाकाशं तत्र मे स्थानं कुवर्तः पुनर्भवाय\" इत्यादि श्रुतिः स्मृतिश्च परमाकाशस्थितिं दर्शयत इति, \"सोऽश्नुते\" इति भोगमात्रसाम्यलिङ्गाच्च न जगद्वयापारः, \"इमं मानवमावर्तं नावर्तन्ते\" तेषु ब्रह्मलोकेषु परावतो वसन्ति तेषामिह न पुनरावृत्तिरिति इमं शब्देहशब्दविशेषितत्वाद्ब्रह्मलोकगतानामन्यस्मिन्मानव आवर्ते पुनरावृत्तिशङ्कां व्युदस्यति \"अनावृत्तिः शब्दा\" दिति, इमंशब्देहशब्दौ सन्निहितत्वमात्रावलम्बनौ न तु व्यक्त्तिविशेषपरौ श्रुतेरनित्यार्थत्वप्रसङ्गात्, अतो नावर्तान्तरे पुनरावृत्तिः, मानव आवर्ते जन्माभावोऽनावृत्तिशब्देनोच्यते गमनमात्रं न प्रतिषिध्यते, अतस्सर्वेषु काम\nचारो भवतीत्यदोषः, ब्रह्मलोकगतानां मानवावर्तगमनं स्वदेशात् परदेशगमनवदुपपन्नं, तस्मान्न ब्रह्मलोकगतानामिह पुनर्जन्मेत्यनावृत्तिरुपपन्ना । तदेवं मुक्त्तैश्वर्यं निरवग्रहमिति, तत्र व्रूमः- मुक्त्तप्रकरणे भोगप्रतिपादनस्य हेतुतयोक्त्तिर्विफला, तावता जगद्वयापाराप्रतिषेधात् विकारस्थानेष्वसन्निधानादिति चायुक्त्तम्, अन्तिमसूत्रे मुक्त्तस्य स्वदेशात्परदेशगमनवत्सर्वलोकसञ्चरणस्याभ्युपगमादिमाँल्लोकानिति श्रुतत्वाच्च, आदिक्षेत्रज्ञस्य हिरण्यगर्भस्योभयाभावनान्वितस्य मुक्त्तप्राप्यत्वायोगान्मुक्त्तस्य तत्पारतन्त्र्ायोगाच्च द्वितीयसूत्रार्थोऽनुपपन्नः । विकारस्थाने सञ्चरणाभ्युपगमादेवानन्तरसूत्रद्वयार्थोऽनुपपन्नः, तथाह हि स्थितिमाहेत्यस्य प्रत्यक्षानुमाने इति प्रत्यक्षशब्देन पुनरुक्त्तिश्च, श्रुत्यन्तरविषयः प्रत्यक्षशब्द इति चेन्न, एकार्थविषयार्नेकश्रुत्युपादानस्य सूत्रभेदसापेक्षत्वाभावात् तद्भावे च सूत्रान्तराणामपि करणप्रसङ्गाच्च । यदि तत्सूत्रद्वयं मुक्त्तैश्वर्यस्य परमाकाशस्थितिमात्रपरं तन्निरवग्रहैश्वर्यविरुद्धं, यदि तत्रैवावस्थानपरं तदा विकारस्थानसञ्चरणतदभ्युपगमविरोधः । अन्तिमसूत्रस्य चेहादिशब्दानां सन्निहितार्थमात्रपरतयाऽन्यस्थिन्नावर्ते पुनरावृत्तिशङ्काव्युदासपरत्वं चानुपपन्नं वैदिकशब्दानामनित्यव्यक्त्तिविशेषवाचित्वशङ्कायाः समानानामरूपत्वादित्यत्रैव निरस्तत्वेनात्र तच्छङ्काया एवानुत्थानात् । अत ईन्वरपाराधीन्यप्रयुक्त्तशङ्कैवात्र परिहर्तव्या, सा च सुपरिहृता, अतो\nयथाभाष्यमेवाधिकरणवर्णनं युक्त्तम् । इति सर्वं समञ्जसमिति - सर्वशब्देन भेदश्रुत्यभेदश्रूतिघटकश्रुतिगुणादिविधिनिषेधश्रुतिभगवत्कृपास्वातन्त्रादिपरवाक्यप्रत्यक्षादीन्यभिप्रेत्य तेषां सामञ्जस्यमुक्त्तम्, इति शब्दोऽखिलभुवनेत्यादिभाष्योक्त्ताशेषार्थपरामर्शी । सर्वशब्देनानुदाहृतश्रुतिस्मृतीतिहासपुराणवचांसि तदनुग्राहकतर्कजातं च विवक्षितम्, तेषामनया दिशा सामञ्जस्यं द्रष्टव्यम् । उक्त्तार्थबाधकत्वेन ये प्रमाणतर्काः परैः प्रयुक्त्ताः, तेषां सर्वेषां परिहारोऽत्राऽस्त्येव, एतदनन्तर्भूतार्थो नास्ति, तस्मादुक्त्तप्रकारेण बाधकप्रमाणतर्कपरिहारश्चानुसन्धेय इत्यभिप्रायेण इति सर्वं समञ्जसमित्युक्त्तम् ।। 22 ।।\n।। जगद्वयापारवर्जाधिकरणं समाप्तम् ।।\nइति श्रहरितकुलतिलकवाग्विजयसूनुना श्रीरङ्गराजदिव्याज्ञालब्ध वेदव्यासापरनामधेयेन\nश्रीमद्वरादाचार्यपादसेवासमधिगतभगवद्रामानुजविरचितशारीरकमीकांसाभाष्यहृदयेन\nश्रीसुदर्शनसूरिणा विलिखितायां श्रुतप्रकाशिकायां चतुर्थस्याध्यायस्य चतुर्थः पादः ।।\nनमो भगवते बोधायनाय वेदान्तविशदीकरणदीक्षय ।\nनमः पूर्वाचार्येभ्यः ।\nगुरवे वरदार्याय कुर्वीमहि नमस्क्रियाम् ।\nयत्पदाम्भोजसेवा नः सूते वेदान्तसम्पदम् ।।\nश्रीमते व्याप्तविदुषे यतीन्द्राड्ध्रिरजोजुषे ।\nनमः कारुण्यवषुधे मायावादतमोमुषे ।।\nव्यासार्यचरणम्भोजयुगलं शरणं भजे ।\nयद्गिरां परणिामस्य फलं नो भाष्यवेदनम् ।।"
                            }
                        ]
                    }
                ]
            }
        ]
    }
}