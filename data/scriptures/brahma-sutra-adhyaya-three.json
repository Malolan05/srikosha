{
    "metadata": {
        "scripture_name": "Brahma Sūtras (Adhyāya 3)",
        "slug": "brahma-sutra-adhyaya-three",
        "author": "Śrī Bādarāyaṇa Vyāsa",
        "year_of_composition": "Dvāpara Yuga",
        "category": "Vedānta",
        "description": "The Brahma Sūtras with the commentaries of Śrī Vaiṣṇava Ācāryas",
        "language": "Sanskrit",
        "total_chapters": 4,
        "total_verses": 55
    },
    "content": {
        "title": "Brahma Sūtras (Adhyāya 3)",
        "sections": [
            {
                "title": "Pāda 1",
                "number": 1,
                "verses": [
                    {
                        "verse_number": 1,
                        "original_text": "Adhikarana 3.1.1 तदन्तरप्रतिपत्त्यधिकरणम्\nतदन्तरप्रतिपत्तौ रंहति संपरिष्वक्तः प्रश्ननिरूपणाभ्याम् ॥3.1.1॥\nत्र्यात्मकत्वात्तु भूयस्त्वात् ॥3.1.2॥\nप्राणगतेश्च ॥3.1.3॥\nअग्न्यादिगतिश्रुतेरिति चेन्न, भाक्तत्वात् ॥3.1.4॥\nप्रथमेऽश्रवणादिति चेन्न, ता एव ह्युपपत्तेः॥3.1.5॥\nअश्रुतत्वादिति चेन्न, इष्टादिकारिणां प्रतीतेः॥3.1.6॥\nभाक्तं वाऽनात्मवित्त्वात्; तथाहि दर्शयति॥3.1.7॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.1.1 तदन्तरप्रतिपत्त्यधिकरणम्\nअतिक्रान्ताध्यायद्वयेन निखिलजगदेककारणं निरस्तनिखिलदोषगन्धमपरिमितोदारगुणसागरं सकलेतरविलक्षणं परं ब्रह्म मुमुक्षुभिरुपास्यतया वेदान्ताः प्रतिपादयन्तीत्ययमर्थः स्मृतिन्यायविरोधपरिहारपरपक्षप्रतिक्षेपवेदान्तवाक्यपरस्परविरोधपरिहाररूपकार्य्यस्वरूपसंशोधनैस्तद्दुर्धर्षणत्वहेतुभिः सह स्थापितः; अतोऽध्यायद्वयेन ब्रह्मस्वरूपं प्रतिपादितम् उत्तरेणेदानीं तत्प्राप्त्युपायैः सह प्राप्तिप्रकारश्चिन्तयितुमिष्यते तत्र तृतीयाध्याये उपायभूतोपासनविषया चिन्ता वर्त्तते। उपासनारम्भाभ्यर्हितोपायश्च प्राप्यवस्तुव्यतिरिक्त्तवैतृष्ण्यं, प्राप्यतृष्णा चेति; तत्सिद्धयर्थं जीवस्य लोकान्तरेषु सञ्चरतो जाग्रतः स्वपतः सुषुप्तस्य मूर्च्छतश्च दोषाः, परस्य च ब्रह्मणस्तद्रहितता, कल्याणगुणाकरत्वं च प्रथमद्वितीययोः पादयोः प्रतिपाद्यते तत्र देहाद्देहान्तरङ्गच्छन्नयं जीवो देहान्तरारम्भहेतुभिर्भूतसूक्ष्मैः सम्परिष्वक्त्त एव गच्छति, उत नेति चिन्तायां यत्र यत्र जीवो याति; तत्र तत्र भूतसूक्ष्माणां सुलभत्वादसम्प्ररिष्वक्त्तो यातीति प्राप्तम् पश्चादपि पूर्वपक्षवीजान्युपन्यस्य निरसिष्यति तत्र सिद्धान्तमाह तदन्तरप्रतिपत्तौ रंहति संपरिष्वक्त्तः- इति संज्ञामूर्तिकलृप्तिरिति मूर्तिशब्देन देहः प्रस्तुतः स तच्छब्देन परामृश्यते तदन्तरप्रतिपत्तौ देहान्तरगमने भूतसूक्ष्मैः संपरिष्वक्त्तो जीवो रंहति गच्छतीत्यर्थः कुतः प्रश्ननिरूपणाभ्यां, प्रश्नप्रतिवचनास्यां पञ्चग्निविद्यायामेवं प्रश्नप्रतिवचने आम्नायेते, श्वेतकेतुं किलारुणेयं पाञ्चालः प्रवाहणः कर्मिणां गन्तव्यदेशं, पुनरावृत्तिप्रकारं देवयानपितृयाणपथव्यावर्त्तने, अमुष्यलोकस्याप्राप्तारं च, वेत्थेति पृष्ट्वेदमपि पप्रच्छ \"वेत्थ यथा पञ्चम्यामाहुतावापः पुरुषवचसो भवन्ति\" इति तत इमं पश्चिमं प्रश्नं प्रतिब्रुवंश्च द्यलोकमग्नित्वेन रूपयित्वा \"तस्मिन्नेतस्मिन्नग्नौ देवाः श्रद्धां जुह्वति तस्या आहुतेः सोमो राजा सम्भवति\" इत्यादिना देवाख्या जीवस्य प्राणा अग्नित्वेन रूपिते द्युलोके श्रद्दाख्यं वस्तु प्रक्षिपन्ति, सा च श्रद्धा सोमराजाख्यामृतमयदेहरूपेण परिणमते; तं चामृतमयं देहं त एव प्राणाः पर्ज्जन्येऽग्नित्वेन रूपिते प्रक्षिपन्ति स; च देहस्तत्र प्रक्षिप्तो वर्षं भवति; तच्छ वर्षं त एव प्राणाः पृथिव्यामग्नित्वरूपितायां प्रक्षिपन्ति, तच्च तत्र प्रक्षिप्तमन्नं भवति, तच्चान्नं त एव पुरुषेऽग्नित्वरूपिते प्रक्षिपन्ति तत्र तच्च रेतोभवति, तच्च त एव योषायामग्नित्वरूपितायां प्रक्षिपन्ति, तच्च तत्र प्रक्षिप्तं गर्भो भवति इत्युकत्वाह \"इति तु पञ्चम्यामाहुतावापः पुरुषवचसो भवन्ति\" इत्येवं पञ्चम्यामाहुतौ हुतायामापः पुरुषशब्दा भिलप्या भवन्तीत्यर्थः एवमुक्त्ते पूर्वास्वप्याहुतिष्वनुवर्त्तमानानामेवापां सूक्ष्मरूपाणामिदानीं पुरुषाकारत्वं भवतीत्युक्त्तं भवति अत एवं प्रश्नप्रतिवचनाम्यां देहहेतुभूतैर्भूतसूक्ष्मैः सह तत्र तत्र यातीति गम्यते नन्वापः पुरुषवचस इत्युक्त्तेऽपां पुरुषाकारपरिणामप्रतीतेर्गच्छता जीवेन तासामेव परिष्वङ्ग प्रतियते अतः कथं सर्वेषां भूतसूक्ष्माणां परिष्वङ्ग इति त तत्राह-। 1।\nतु शब्दश्चोद्यं व्यावर्त्तयति देहारम्भिकाणामपां केवलानां न देहारम्भसम्भवः, देहाद्यारम्भाय हि तासां त्रिवृतं त्रिवृतमेकैकामिति त्रिवृत्करणम् केवलानामपां श्रवणं तु तासां भूयस्त्वात्, देहे च लोहितादिभूयस्त्वेनारम्भकेष्वपां भूयस्त्वं गम्यते। 2।\nइतश्च भूतसूक्ष्मपरिष्वक्त्तस्य गमनमिति गम्यते, उत्क्रामति जीवे प्राणानां तदनुगतिः श्रूयते, \"तमुत्क्रामन्तं प्राणोऽनूत्क्रामति प्राणमनूत्क्रामन्तं सर्वेप्राणा अनूत्क्रामन्ति\" इति, र्स्मयते च \"मनः षष्ठानीन्द्रियाणि प्रकृतिस्थानि कर्षति शरीरं यदवाप्नोति यच्चाप्युत्क्रामतीश्वरः गृहीत्वैतानि संयाति वायुर्गन्धानिवाशयात्\" इति न च निराश्रयाणां गतिरुपपद्य इति तदाश्रयभूतानां भूतसूक्ष्माणामपि गतिरभ्युपगन्तव्या। 3।\n\"यत्रास्य पुरुषस्य मृतस्याग्निं वागप्येति, वातं प्राणश्चक्षुरादित्यम्\" इत्यादिना प्राणानां जीवमरणकालेऽग्न्यादिष्वप्ययश्रवणान्न तेषां जीवेन सह गमन मिति गतिश्रुतिरन्यथा नेयेति चेन्न- भाक्त्तत्वात् अग्न्यादिष्वप्ययश्रवणस्य कथं भाक्त्तत्वम्? \"ओषधीर्लोमानि वनस्पतीन्केशाः\" इत्यनपियद्भिर्लोमादिभिः सह श्रवणात् अतश्चक्षुराद्यप्ययश्रुतिरधिष्ठातृदेवतापक्रमणपरा। 4।\nयदुक्त्तमद्भिस्सूक्ष्माभिर्भूतान्तरसंसृष्टाभिः परिष्वक्त्तो जीवो गच्छतीति प्रश्नप्रतिवचनाभ्यामवगम्यत इति; तन्नोपपद्यते, द्युलोकाग्निविषये प्रथमे होमेऽपां होम्यत्वाश्रवणात् \"तस्मिन्नेतस्मिन्नग्नौ देवाः श्रद्धां जुह्वति\" इति श्रद्धैव होम्यत्वेन श्रुता श्रद्धा नाम जीवस्य मनोवृत्तिविशेषत्वेन प्रसिद्धा अतो नापस्तत्र होम्या इति चेत्- न, यतस्ताः- आप एव श्रद्धाशब्देन तत्राभिधीयन्तेः कुतः? प्रश्नप्रतिवचनोपपत्तेः \"वेत्थ यथा पञ्चम्यामाहुतावापः पुरुषवचसो भवन्ति\" इति प्रश्नस्य प्रतिवचनोपक्रमे हि श्रद्धा द्युलोकाग्नौ होम्यत्वेन श्रुता; तत्र यदि श्रद्धाशब्देनापो नोच्येरन् ततोऽन्यथा प्रश्नोऽन्यथा प्रतिवचनमित्यसङ्गतं स्यात् \"इति तु पञ्चम्यामाहुतावापः पुरुषावचसः\" इति प्रतिवचननिगमनं च श्रद्धाया अप्त्वमेव सूचयति \"वेत्थ यथा\" इति हि प्रश्नगतः प्रकारः \"इति तु पञ्चम्याम्\" इतीतिशब्देन परिहारे निगम्यते श्रद्धासोमराजवर्षान्नरेतोगर्भरूपेणाऽपां परिणाममुकत्वा ह्येवमापः पुरुषवचस इति निगम्यते श्रद्धाशब्दस्य चाप्सु वैदिकप्रयोगो दृश्यते \"अपः प्रणयति श्रद्धा वा आपः\" इति श्रद्धां जुह्वति तस्या आहुतेः सोमो राजा सम्भवति\" इति सोमाकारेण परिणामश्चापामेवोपपद्यते अतो भूतान्तरसंसृष्टाभिरद्भिः सम्परिष्वक्त्तो जीवो रंहतीत्युपपन्नम्। 5।\nयत्पुनरुक्त्तमद्भिः सम्परिष्वक्त्तो जीवो यातीत्ययमर्थ एतस्म्राद्वाक्यादवगम्यत इति; तन्नोपपद्यते, अस्मिन् वाक्ये जीवस्याश्रवणात् अत्र हि श्रद्धादय एवाम्व्ववस्थाविशेषा होम्यत्वेन श्रुताः, न तु जीवस्तत्परिष्वक्त्त इति चेत्- तन्न, इष्टादिकारिणां प्रतीतेः- अस्मिन्नेव वाक्ये ह्युत्तरत्र ब्रह्मज्ञानविधुरेष्टापूर्वदत्तकारिणो द्युुलोकं प्राप्य सोमराजानो भवन्ति पुण्यकर्मावसाने च पुनरागत्य गर्भं प्राप्तुवन्तीत्युच्यते \"अथ य इमे ग्रामे इष्टापूर्तेर्दत्तमित्युपासते ते धूममभिसम्भवन्ति\" इत्यारभ्य \"पितृलोकादाकाशमाकाशाच्चन्द्रमसमेष सोमो राजा तद्देवानामन्नं तं देवा भक्षयन्ति\" \"तस्मिन् यावत्स्म्पातमुषित्वा अथैतमेवाध्वानं पुनर्निवर्तन्ते\" \"यो यो ह्यन्नमत्ति योयो रेतः सिञ्चति तद्भूय एव भवति\" इति अत्रापि द्युलोकाग्नौ \"श्रद्धां जुह्वति तस्या आहुतेः सोमो राजा सम्भवति\" इति तदेकार्थत्वाच्छ्द्धावस्थदेहविशिष्टः सोमरूपदेहविशिष्टो भवतीत्युक्त्तमिति गम्यते देहस्य जीवविशेषणत्तैकस्वरूपस्य वाचकः शब्दो विशेष्ये जीव एव पर्यवस्यति, अतः सम्परिषवक्त्तो जीवो यातीत्युपपद्यते ननु च \"तं देवा भक्षयन्ति\" इति देवैर्भक्ष्यमाणत्ववचनात्सोमो राजेति न जीव उच्यते, जीवस्यानदनीयत्वात् तत्राह-। 6।\nवाशब्दश्चोद्यं व्यावर्त्तयति इष्टादिकारिणोऽनात्मवित्त्वात्स देवानां भोगोपकरणत्वेनेहामुत्र च वर्तते इहेष्टादिना तदाराधनं कुर्वन्नुपकरोति, आराधनप्रतीतैर्देवैर्दत्तममुं लोकं प्राप्य तत्र तत्समानभोगस्तदुपकरणं भवति \"यथापशुरेवं स देवानाम्\" इत्यनात्मविदो देवानामुपकरणत्वं दर्शयति श्रुतिः स्मृतिरप्यात्मविदां ब्रह्मप्राप्तिमनात्मविदां च देवभोग्यत्वं दर्शयति \"देवान् देवयजो यान्ति मद्भक्त्ता यान्ति मामपि\" इति अतो जीवस्य देवानां भोगोपकरणत्वाभिप्रायमन्नत्वेन भक्ष्यत्ववचनम्, अतस्तद्भाक्त्तम्, तेन तृप्तिरेव च देवानां भक्षणमिति श्रूयते \" न वै देवा अश्नन्ति न पिबन्त्येतदेवामृतं दृष्ट्वा तृप्यन्ति\" इति तस्माद्भूतसूक्ष्मैः सम्परिष्वक्त्तो जीवो रंहतीति सिद्धम्। 7।\n।। इति तदन्तरप्रतिपत्त्यधिकरणम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.1.1 तदन्तरप्रतिपत्त्यधिकरणम्\nदेही देहान्तरगमने देहकारणभूतैर्भूतसूक्ष्मैस्संयुक्तो गच्छति, नेति संशयः न संयुक्तो गच्छतीति पूर्वः पक्षः, देहारम्भाय तत्रतत्र भूतसूक्ष्माणां सुलभत्वात् राद्धान्तस्तु - पञ्चाग्निविद्यायां “वेत्थ यथा पञ्चम्यामाहुतावापः पुरुषवचसो भवन्ति “इति तु पञ्चम्यामाहुतावापः पुरुषवचसो भवन्ति इति प्रश्नप्रतिवचने आम्नायेते देहारम्भिका आपस्त्रिवृत्करणेन भूतान्तरसंसृष्टाः द्युलोकपर्जन्यपृथिवीपुरुषरूपाग्निषु जीवेन सह प्रविष्टाः पञ्चम्यामाहुतौ योषिदग्निप्रवेशवेलायां पुरुषशब्दाभिलपनीया भवन्तीति प्रतीयते पुरुषाकारतां भजन्त इत्यर्थः अतो भूतसूक्ष्मैस्संपरिष्वक्त एव गच्छतीति सूत्रार्थस्तु -- तदन्तरप्रतिपत्तौ -- संज्ञामूर्तिकॢप्तिः इत्यत्र मूर्तिशब्देन देहः प्रस्तुतः तच्छब्देन परामृश्यते देहान्तरप्रतिपत्तौ रंहति संपरिष्वक्तः -- जीवो भूतसूक्ष्मैस्संपरिष्वक्तो गच्छति कुतः प्रश्ननिरूपणाभ्यां -- पञ्चाग्निविद्यान्तर्गतप्रश्नप्रतिवचनाभ्यां तथाऽवगम्यत इत्यर्थः ॥ \nकथमविशेषेणाप्छब्देन सर्वेषामभिधानमित्याशङ्क्याह - त्र्यात्मकत्वात्तु भूयस्त्वात् ॥3.1.2॥ तु शब्दश्शङ्कानिवृत्त्यर्थः अपां त्रिवृत्करणेन त्र्यात्मकत्वादाप इति भूतान्तरसंसृष्टा आपोऽभिधीयन्ते, अपां भूयस्त्वात् आधिक्यादप्छब्देनाभिधानम् ॥ \nइतश्च भूतसूक्ष्मैस्संयुक्तो याति “ तमुत्क्रामन्तं प्राणोऽनूत्क्रामति प्राणामनूत्क्रामन्तं सर्वे प्राणा अनूत्क्रामन्ति “ इति प्राणानामिन्द्रियाणां जीवेन सह गमनश्रुतेः इन्द्रियाणां देहाश्रयत्वेन देहोऽपि भूतसूक्ष्मरूपेण गच्छतीति गम्यते स्मर्यते च “मनष्षष्ठानीन्द्रियाणि प्रकृतिस्थानि कर्षति इत्यादिना ॥ यत्रास्य पुरुषस्य मृतस्याग्निं वागप्येति वातं प्राणश्चक्षुरादित्यम्” इति मरणवेलायां वागादीनामग्न्यादिष्वप्ययश्रुतेर्जीवेन सह गमनश्रुतिरन्यथा नेयेति चेत्, तन्न, भाक्तत्वात् तत्र वागादिशब्दानाम् वागाद्यभिमानिदेवतासु हि तत्र वागादयश्शब्दाः, “ओषधीर्लोमानि वनस्पतीन्केशाः” इत्यनपियद्भिर्लोमादिभिस्सहपाठात् ॥\nप्रथमे - द्युलोकाग्निहोमे अपामश्रवणात् आपो भूतान्तरसंसृष्टा गच्छन्तीति वक्तुं न शक्यते, तत्र हि “तस्मिन्नेतस्मिन्नग्नौ देवाश्श्रद्धां जुह्वति” इति श्रद्धैव होम्यत्वेन श्रूयत इति चेत्, न, ताः - आप एव हि श्रद्धाशब्देनोच्यन्ते, प्रतिवचनस्य प्रश्नानुगुण्योपपत्तेः “वेत्थ यथा पञ्चम्यामाहुतावापः पुरुषवचसो भवन्ति “ इत्यपां पुरुषवचस्त्वप्रकारे पृष्टे स एव हि प्रतिवक्तव्यः, अतश्श्रद्धाशब्देन ता आप एवोच्यन्ते “श्रद्धा वा आपः” इति श्रूयते ॥ आपः पुरुषवचसो भवन्ति “ श्रद्धां जुह्वति” इति द्युलोकादिष्वाप एव हि गच्छन्तीति श्रूयते, न तत्परिष्वक्तो जीवः अतः प्रश्नप्रतिवचनयोर्जीवस्याश्रुतत्वात्तत्संयुक्तो जीवो गच्छतीति न शक्यते वक्तुमिति चेत्; तन्न, इष्टादिकारिणां प्रतीतेः - उत्तरत्र “अथ य इमे ग्रामे इष्टापूर्ते दत्तमित्युपासते ते धूममभिसंभवन्ति” इत्यादौ इष्टादिकारिणां जीवानां द्युलोकादिगमनपुनरावृत्तिप्रकारवचने द्युलोकाग्निसम्बन्धस्याप्यप्छब्दवाच्यस्य सोममापन्नस्य प्रत्यभिज्ञानादत्राप इति तत्संयुक्तो जीव एवोच्यते ॥ \nआकाशाच्चन्द्रमसमेष सोमो राजा तद्देवानामन्नं तं देवा भक्षयन्ति”इति धूमादिना गतस्य देवैर्भक्ष्यमाणत्वश्रवणात्, जीवस्याऽनदनीयत्वाच्च न जीवस्तत्रोक्त इत्याशङ्क्याह -- भाक्तं वाऽनात्मवित्त्वात् तथा हि दर्शयति ॥3.1.7॥ वा शब्दश्शङ्काव्यावृत्त्यर्थः “ तं देवा भक्षयन्ति इति भक्ष्यत्ववचनं भाक्तम् - केवलेष्टादिकारिणामनात्मवित्त्वाद्देवोपकरणत्वाभिप्रायम् अनात्मविदः केवलेन्द्रादिदेवयाजिनो हि देवान्प्राप्य तदुपकरणं भवन्ति तथा हि दर्शयति श्रुतिः “ यथा पशुरेवं स देवानाम्” इति अतो भूतसूक्ष्मैस्संपरिष्वक्तो जीवो रंहति ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.1.1 तदन्तरप्रतिपत्त्यधिकरणम्\nजीवो  देहादेहान्तरप्राप्तौ  भूतसूक्ष्मैः संपरिष्वक्तो यातीति पञ्चाग्निविद्यायां प्रश्नप्रतिवचनाभ्यामवगम्यते। \"वेत्थ यथा पञ्चम्यामाहुतावापः पुरुषवचसो भवन्ति\" इति प्रश्नः, \"इति तु पञ्चम्यामाहुतावापः पुरुषवचसो भवन्ति\" इति प्रतिवचनम्।  तयोरुत्तरैः सूत्रैरर्थोऽभिव्यज्यते। स चायमर्थः - जीवो ब्राह्मणादिदेहस्थो  यागदानादिकर्मकृत्   तत्तत्फलभोगाय अस्माद्देहादुत्थाय  गच्छन्, एतद्देहार्थाभिः भूतान्तरसंसृष्टाभिः सूक्ष्माकाराभिरद्भिः  संपरिष्वक्तः अग्नित्वेन  रूपितं द्युलोकं  प्राप्य, ताभिरेवामृतमयदेहाकारपरिणताभिरद्भिः परिष्वक्तो देवानां  शेषत्वमुपगम्य, तैः सह तत्र भोगमनुभूय, कर्मावसाने भुक्तशिष्टब्रह्मणादियोनिप्रापककर्मणा सह पुनरपीमं  कर्मलोकमागत्य,  कर्म कर्तुं, ताभिः परिष्वक्तः अग्नित्वरूपितं पर्जन्यं प्राप्य, वर्षधाराभिः सहाग्नित्वरूपितां  पृथिवीमुपगम्य, व्रीह्यादिसस्येन संयुज्य, अन्नाकारपरिणतेन  तेन सहाग्नित्वरूपितं पुरुषं प्राप्य, तत्र शुक्लाकारपरिणताभिः ताभिरद्भिः  परिष्वक्तः अग्नित्वरूपितां  योषितं प्राप्य, तत्र गर्भाकारपरिणताभिः ताभिरद्भिः  पुरुषशब्दाभिलपनीयाभिः परिष्वक्तः कर्मानुरूपं ब्राह्मणादिरूपेण जायत इति ॥\nसर्वस्य त्रिवृत्करणेन त्र्यात्मकत्वाद्भूतान्तरसंसृष्टा एवापो भूयस्त्वेनाप्शब्देनोच्यन्ते ॥\n\"प्राणामनूत्क्रामन्तं सर्वे प्राणा अनूत्क्रामन्ति\" इति जीवेन सहेन्द्रियगतेस्तदाश्रयत्वेन देहगमनं प्रतीयते  ॥\n\"अग्निं वागप्येति\" इतीन्द्रियाणामग्न्यादिगतिश्रुतेर्न जीवेन सह  गमनमिति चेत्; न, वागाद्यभिमानिदेवतासु भाक्तत्वाद्वागादिशब्दानाम्; \"ओषधीर्लोमानि\" इत्यनपियद्भिर्लोमादिभिः सह पाठात् ॥\nप्रथमे  द्युलोकाग्निहोमेऽपामश्रवणान्नापो गच्छन्ति; \"एतस्मिन्नग्नौ देवाः श्रद्धां जुह्वति\" इति श्रद्धैव  श्रुतेति चेत् ; न ; आप एव श्रद्धाशब्देनोच्यन्त इत्यप्सु पृष्टासु तदुत्तरत्वोपपत्तेर्गम्यते। \"श्रद्धा वा आपः\" इति हि  श्रूयते ॥\nअत्र प्रश्नप्रतिवचनयोराप एव प्रतीयन्ते; न तत्परिष्वक्तो जीव इति चेत्; न, उत्तरत्र \"अथ य इमे ग्राम इष्टापूर्ते दत्तमित्युपासते\" इत्यादाविष्टादिकारिणां गमनप्रकारवचनात्। द्युलोकाग्निसंबन्ध्यप्शब्दवाच्यस्य \"तस्या आहुतेः सोमो राजा संभवति\" इति सोमभूतस्यैव \"सोमो राजा\" इति प्रत्यभिज्ञानादद्भिः परिष्वक्तस्तच्छरीरक एवाप इत्युच्यत इत्यवगम्यते ॥\n\"एष सोमो राजा; तं देवा भक्षयन्ति\" इति सोमापन्नस्य देवैर्भक्ष्यमाणत्ववचनं भाक्तम्; अनात्मवित्वेन देवोपकरणत्वाभिप्रायम्। तथाहि श्रुतिः - \"यथा पशुरेवं स देवानाम्\" इति पशुवद्देवोपकरणत्वं दर्शयति। तथात्मविदामनात्मविदां च परमपुरुषोपकरणत्वं देवोपकरणत्वं च स्मर्यते \"देवान् देवयजो यान्ति मद्भक्ता यान्ति मामपि\" इति ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.1.1 तदन्तरप्रतिपत्त्यधिकरणम्\nतदन्तरप्रतिपत्तौ रंहति सम्परिष्वक्त्तः प्रश्रननिरूपणाभ्याम् ।। 1 ।। उत्तरद्विकसङ्गत्यर्थं पूर्वद्विकार्थमाह - अतिक्रान्तेत्यादिना । इत्ययमर्थ इत्यस्मात्पूर्वं प्रथमाध्यायार्थस्सङ्क्षिप्तः, निखिलेत्यादिविशेषणानां पूर्ववदर्थः, द्वितीयस्याध्यायस्य प्रथमद्वितीयपादार्थं सङ्क्षिपति । स्मृतिन्यायेति - तत्र वेदान्तेत्यादिना तृतीयतुरीयपादार्थः सङ्क्षिप्तः, एवं किञ्चिद्विस्तरेण अध्यायद्वयार्थ उक्त्तः, प्रथमद्विकस्य सङ्गहेणानुगतमर्थमाह - अत इति । उत्तरद्विकार्थं सङ्क्षिपति । उत्तरेणेति - इदानीं विषये सिद्ध इत्यर्थः । प्रथमद्विके सिद्धवस्तुरूपविषयचिन्ता कृता । द्वितीये तु साध्यरूपविषयिचिन्ता क्रियत इत्यर्थः । तृतीयचतुर्थयोः साधनफलविषयतया क्रममभिप्रयन् तृतीयाध्यायार्थ\nमाह - तत्रेति । प्रथमद्वितीयपादयोर्न ह्युपासनं चिन्त्यत इत्यत्राह - उपासनारम्भेति । अभ्यर्हितम्- अन्तरङ्गम्, अत्र \"परमात्मनि यो रक्त्तो विरक्त्तोऽपरमात्मनि\" इत्यस्यार्थोऽभिप्रेतः । लोकान्तरेषु सञ्चरतो दोषाश्चिन्त्यन्ते,\nतत्र जागराद्यवस्थस्य दोषाः फलिताः । प्रथमाधिकरणस्य संशयमाह - तत्रेति । किं देहान्तरङ्गच्छन् जीवोभूतसूक्ष्मैः सम्परिष्वक्त्तो रंहति? उतासम्परिष्वक्त्तः? इति, \"वेत्थ यथा पञ्चम्यामाहुतावापः पुरुषवचसो भवन्ति, इति तु\nपञ्चम्यामाहुतावापःपुरुषवचस\" इति प्रश्नप्रतिवचने किं सम्परिष्वक्त्तस्य रंहणं गमयतो नेति किं श्रद्धादिशब्दैर्थथाप्रतिसिद्धि स्वार्था उच्यन्ते? उत भूतसूक्ष्मपरिष्वक्त्तो जीवः? इति, पितृयाणेन पथा निवर्त्तने \"एष सोमो राजे\"ति सोमशब्दस्य सोमदेहजीवपरत्वं किं \"तस्या आहुतेः सोमोराजा सम्भवती\"ति सोमशब्दस्य सोमदेहजीवपरतामवगमयति? नेति, \"तं देवा भक्षयन्ती\"ति प्रतिपन्नं भक्षणम् \"एष सोमो राजे\"ति सोमशब्दस्य सोमदेहजीवपरत्वविरोधि? उताविरोधीति, यदा विराधितदानीमेष सोमो राजेति सोमशब्दस्य जीवविषयत्वाभावेन तस्या आहुतेः सोमो राजेति सोमशब्दस्यजीवविषयत्वाभावेन श्रद्धादिशब्दानामपि प्रसिद्यार्थपरतया प्रश्नप्रतिवचनयोः परिष्वङ्गावगमकत्वाभावादसम्परिष्वक्त्तो रंहति इतिपूर्वः पक्षः, यदा भक्षणं जीवपरत्वाविरोधि तदा तत्पूर्ववाक्यस्थसोमशब्दस्य जीवपरतया श्रद्धाहुत्यनन्तरवाक्यस्थसोमशब्दस्याप्यबादिद्रव्यसंसृष्टजीवपरत्वेन प्रश्नप्रतिवचनयोर्जीवस्य भूतसूक्ष्मपरिष्वङ्गावगमकत्वात् सम्परिष्वक्त्तो रंहतीति सिद्धान्तः । तत्र सिद्धान्तमित्यादि - तच्छब्दं व्याचष्टे । संज्ञेत्यादिना - प्रश्नप्रतिवचनाभ्यामिति । न हि प्रश्नानन्तरं भूतसूक्ष्मपरिष्वङ्गपरं प्रतिवचनं दृश्यत इति शङ्कायामर्थन्तरव्यवधानशङ्कानिवृत्त्यर्थमनेकप्रश्नतत्प्रतिवचनक्रमरूपतां प्रकरणस्य दर्शयति । पञ्चाग्नीत्यादिना ।\nदेवयानपितृयाणपथव्यावर्त्तने इति । व्यावर्त्तकाकारावित्यर्थः - सम्भवतीत्यादिनेति । अस्य उकत्वाहेत्युतरत्रान्वयः, श्रद्धाशब्देन भूतसूक्ष्मावस्थाविशेष उच्यते, सोमराजशब्दव्याख्यानममृतमयदेहशब्दः, प्राणाः- मुख्यप्राणा इन्द्रियाणिच । यद्वा प्राणशब्दो मुख्यप्राणमात्रपरः गमनस्य प्राणाधीनत्वात् प्राणाधीनः प्रक्षेपो होमत्वेनोपचरित इत्यभिप्रायेण प्रक्षिपन्तीत्युक्त्तम्, इति त्वित्यादि श्रुतिवाक्यं, तस्यार्थमाह - एवमिति । पुरुषवचस इति बहुव्रीहिसमासेन सम्बन्धमात्रं प्रतीतम् । तत्र पुरुषशब्दः स्वरूपपरः वचश्शब्दो वाचकपरः, अतः समासप्रतिपन्नः सम्बन्धो वाच्यवाचकभावाख्यविशेषरूप इति दर्शयितुं पुरुषशब्दाभिलप्या इत्युक्त्तम् । अनेन कथं रंहतो जीवस्य भूतसूक्ष्मपरिष्वङ्गावगम इत्यत्राह - एवमुक्त्त इति । प्रश्नप्रतिवचनवाक्ययोरुभयोरपि पञ्चम्यामाहुतावापः पुरुषवचस इत्युक्त्ते होतव्यद्रव्याकाङ्क्षायां स्ववाक्यस्थतया सन्निहिता आप एव होम्यत्वेन स्वरसत प्रतीताः,वाक्यान्तरस्था श्रद्धा सोमराजरूपेण परिणामस्यायोग्या । अतस्साऽप्यपामेव ज्ञापिका, एवं प्रश्नप्रतिवचनवाक्यस्वारस्यात् प्रसिद्धश्रद्धाया अयोग्यत्वाच्च पञ्चस्वाहुतिष्वपां होम्यत्वेनानुवृत्तिरस्तीति तासामेव पुरुषवचस्त्वमित्यर्थः । ततः किमित्यत्राह - अत इति । अन्यैस्तु पञ्चाग्निविद्या पितृयाणविषयप्रश्नप्रतिवचनाभ्यामिति व्याख्यातं, पितृयाणविषयवाक्यं तु \"अश्रुतत्वादिति चेन्नेष्टादिकारिणां प्रतीते\"रित्यत्रोदाहरणीयत्वादाद्यं सूत्रं पञ्चाग्निविद्याप्रतिवचनविषयमेवेति भाष्यकाराभिप्रायः ।। * ।।अनन्तरसूत्रशङ्कामाह - नन्वाप इति ।\n।। त्र्यात्मकत्वात्तु भूयस्त्वात् ।। 2 ।। प्रथमस्य पञ्चम्यन्तप दस्य सम्परिष्वक्त्तो रंहतीन्वयो दर्शितश्शङ्काग्रन्थस्थपरिष्वङ्गशब्देन द्वितीयपञ्चम्यन्तपदस्य प्रतिज्ञावाक्यं सामर्थ्यादध्याहृतम् । केवलानामपां\nश्रवणं त्विति - वैशेष्यातिविति सूत्रे त्रिवृत्कृतेष्वप्येकैकस्याधिक्यात्तन्निबन्धनस्तद्वयवहार इत्युक्त्तम् । अत्र तु तदाधिक्यमपामस्तीति दर्शयितुं सूत्रारम्भः ।।2।।\n।। प्राणगतेश्च ।। 3 ।। अवान्तरसाध्यान्वयव्यावृत्त्यर्थमाह - इतश्च भूतसूक्ष्मेति । प्राणानामनुगतिः स्यात्ततः किमित्यत्राह - न चेति ।।\n।। अग्न्यादिगतिश्रुतेरिति चेन्न भाक्त्तत्वात् ।। 4 ।। यत्रेत्यादिश्रुतिः, अनपियद्भिः;- ओषधिवनस्पतिषु चाप्ययरहितैः, तत्र हि केशादेरप्ययश्रुतिस्तत्तद्देवतापक्रमणपरा तथेदमित्यर्थः । ओषधीर्लोमानिलोमाभिमानिदेवता ओषध्यभिमानिदेवतामप्येतीतिलोमाभिमानित्वं विहाय केवलमोषध्यभिमानिनी भवतीत्यर्थः । \"अग्निं वागप्येती\" इति वागभिमानिनी वन्ह्यभिमानिनीमप्येतिवागभिमानित्वरूपं विहाय केवलाग्निर्भवतीत्यर्थः ।।\n।। प्रथमेऽश्रवणादिति चेन्न ता एव ह्युपपत्तेः ।। कथमप्त्वं सूचयतीत्यत्राह - वेत्थेति । प्रश्नगतप्रकारस्य प्रतिवचनान्ते निगमनान्मध्येऽपि तत्प्रकार एवोपपादितः स्यादित्यर्थः - अपामेवोपपद्यते । न तु मनोवृत्तिविशेषस्य, तस्य सोमाकारपरिणामं प्रत्युपादानत्वायोगादित्यभिप्रायः ।।5।।\nअश्रुतत्वादिति चेन्नेष्टादिकारिणां प्रतीतेः ।। 6 ।। अस्मिन्नेव वाक्ये - महावाक्य इत्यर्थः । सोमराजानः- दिव्यदेहाः, कस्मिन् वाक्येऽयमर्थ इत्यत्राह - अथ य इम इति । पूर्त्तं स्वातादिकर्म इष्टापूर्ते दत्तं चेत्युपासते उक्त्तप्रकारेणानुतिष्ठन्ति, भवतिः प्राप्तिवाची परस्मैपदत्वन्तु छान्दसम् । यद्वा - सत्तार्थो भवतिरेवोपसर्गवशात् प्राप्त्यर्थः । यावत्सम्पातमिति - सम्पातशब्देन कर्माभिधीयते सम्पतत्यनेन स्वर्गमिति व्युत्पत्त्या । तद्भूय एव भवति तद्योगी भवतीत्यर्थः । अत्रापीति - उभयत्र सोमराजशब्देन प्रतभिज्ञानादैकार्य्यम्, अस्फुटजीसम्बन्धस्य पूर्ववाक्यस्य स्फुटजीवसम्बन्धेनोत्तरवाक्येनैकार्थ्यादुक्त्त एवार्थ इत्यर्थः । श्रद्धासोमादिशब्दैस्तत्तदवस्थदेहविशिष्टवचनं लाक्षणिकमित्यत्राह - देहस्येति ।। * ।। अनन्तरसूत्रशङ्कामाह - ननु चेति ।\n।। भाक्त्तत्वं वा अनान्मविष्वात् तथा हि दर्शयति ।। 7 ।। इह चामुत्र च भोगोपकरणत्वं विवृणोति । इहेति - अमुत्र तत्सेवकत्वात् तद्भोगोपकरणत्वं, सेवमानस्य तस्य दर्शनमेव तेषां भोगः, \"एतदेवामृतं दृष्ट्वा तृप्यन्ती\"ति न्यायात्, अधिकरणार्थमुपसंहरति - तस्मादिति ।। परे तु जीवस्याद्भिः सह गमनं वदन्त एव तासामपामग्निहोत्राहुतिरूपत्वं वदन्ति आहुतीनां क्षीरादिद्रवद्रव्यभूयस्त्वात्, श्रद्धापूर्वकानुष्ठेयतया\nश्रद्धाशब्दवाच्यत्वोपपत्तेः, तथा वाजसनेयके षद प्रश्न ब्राह्मणे\"ते वा एते आहुती हुते उत्क्रामतस्तेऽन्तरिक्षमाविशतस्तेऽन्तरिक्षमाहवनीयं कुर्वाते वायुं समिधं मरीचिमेव शुक्रामाहुतिं ते अन्तरिक्षं समिधं चन्द्रमसगेव शुक्रामाहुतिं ते दिवं तर्पयतस्ते तत उत्क्रामतस्ते दिवमात्तिशतस्ते दिवमाहवनीयं कुर्वाते आदित्यं समिधं चन्द्रमसमेव शुक्रामाहुतिं ते दिवं तर्पयतस्ते तत आवर्तेते ते इमामाविशतस्ते इमामाहवनीयं कुर्वाते\" इत्यारभ्य \"ते पुरुषमाविशतः- ते स्त्रियमाविशतः- यतस्ततः पुत्रो जायत\"\nइत्यादिनैकार्थ्याच्चेतितदिदमपेशलम् शब्दतोऽर्थतश्च प्रत्यभिज्ञानाभावात्, न हि श्रद्धाशब्दाप्शब्दयोरन्यतरनिर्देशः, न च द्युपर्जन्यादिक्रमः, अन्तरिक्षद्युपृथिव्यादिक्रमप्रतीतेः । किञ्च देवताविग्रहतदागमनादीनां देवताधिकरणे निर्णीतत्वात् अग्न्यभिरूढानां देवताभिरुपभुक्त्तानां क्षीरादीनामुत्क्रान्तजीवपरिष्वञ्जकत्वमयुक्त्तम्, अत्र च \"अन्तरिक्षं तर्पयतो, दिवं तर्पयतः\" इत्याहुत्योरूद्र्ध्वलोकवर्तिनां तृप्तिहेतुत्वावगमाच्च पूर्वरूपेण जीवपरिष्वञ्जकत्वं नोपपद्यते । ननु आहुत्योरेकदेशो देवताभिर्भुज्यते तदेकदेशो जीवान् परिष्वङ्क्त्तेदेवतोपकरणभूतजीवशरीररूपपरिणामद्वारा देवतातृप्तिहेतुतया \"तर्पयत\" इत्येतदुपपद्यत इति, नैवम्- अश्रुतविभागकल्पनाप्रसङ्गात्, तथा कल्पितविभागस्य एकदेशस्य जीवद्दशायां प्रक्षिप्तस्य यावन्मरणमवस्थानकल्पनप्रसङ्गात्, तथास्वरूपेण देवतातृप्तिहेतुत्वे सम्भवति जीवशरीरद्वारकत्वस्य कल्पनानुपपत्तेश्च, पटैकदेशे पटशब्दस्येवाहुत्यैकदेशे आहुतिशब्दस्यामुख्यत्वाच्च । अन्यैस्तुचन्दत्वापत्तिदेवताभक्ष्यत्वयोः स्वरूपेणानुपपन्नत्वादद्भिः सह रंहतीति पूर्वपक्षं कृत्वा प्राप्यस्य चन्द्रस्य सोमराजत्वप्रतिपादनादन्नत्वस्य भाक्त्तत्वाच्च पृथग्गच्छन्तीति सिद्धान्तः कृतः, अन्तिमसूत्रव्यतिरिक्त्तानि सूत्राणि पूर्वपक्षपराणि व्याख्यातानि, आपश्चाहुतिरूपा जीवस्य भूतभूक्ष्ममयदेहाप्यायिका अभिमताः, आसामपां षट्प्रश्नब्राह्मणोक्त्ताहुतिरूपत्वं तावच्छब्दतोऽर्थतश्च प्रत्यभिज्ञानाभावादयुक्त्तम् षट्प्रश्नब्राह्मणेऽपि तर्पयत इति देवतातृप्तिहेतुत्वेन श्रुतानामाहुतीनां वर्षादिपुरुषवचस्त्वपर्यन्तावस्थाविशेषानुपपत्तेश्चायुक्त्तम्, आहुतिशब्दस्य तदेकदेशवाचित्वमश्रुतविभागकल्पनामुख्यत्वाभ्यामयुक्त्तमित्युक्त्तम् । अतो देवतातृप्तिमुखेन शुभतरजन्महेतुत्वपर्यन्ताहुतिवैभवानुसन्धानं तत्र प्रतिपाद्यते न तु देहारम्भिका आपइति युक्त्तां अभ्युपगन्तुम् । भवनुपाविभाग आहुतीनां, देहारम्भिका आपश्चाहुत्येकदेशरूपाः सन्तु, तथाऽपि जीस्य ताभिः सह रंहणनिषेधो न सिद्धान्तीकर्त्तव्यः \"पृथिवी वाव गौतमाग्निः\" इत्यारभ्य \"तस्मिन्नेतस्मिन्नग्नौ देवाः वर्षं जुह्वति तस्या आहुतेरन्नं सम्भवति, तस्या आहुतेरेतः सम्भवती\"ति पृथिव्याद्यग्नित्रयविषयाणान्तिस्त्रीणां वर्षान्नरेतोरूपाहुतीनामिहश्रुतत्वाद्धूमाभ्रमेधवर्षव्रीह्मादिषु सानुशयजीवसंसर्गस्योपरितनबह्वधिकरणेषु भवन्मतेऽपि सिद्धत्वेनाहुतित्रयस्य जीवससृष्टत्वात्, श्रद्धासोमाह्वयाहुतिद्वयेऽपि जीवस्य वियुक्त्तत्वे तदनन्तरमप्सु तस्य संसर्गे च प्रमाणाभावात्तदुभयकल्पने गौरवात्, कल्पकस्य च कस्यचिदभावादग्रयप्रायन्यायेनेद्याहुतिद्वयेऽपि जीवसंसर्गकल्पनस्यैव युक्त्तत्वाच्च । किञ्चापः पुरुषवचस इति पुरुषवचस्त्वमपां श्रूयते, \"तस्या- आहुतेर्गर्भः सम्भवति\" इति पञ्चम्या आहुतेर्गर्भसम्भवश्च श्रूयते, समानप्रकरणे तस्या अहुत्यैव पुरुषः सम्भवतीति श्रूयते, पुरुषशब्दो न शरीरमात्रपरः, किन्तु\nशरीरिणि चेतने स्वरस इत्यविगीतम्, वर्षाद्याहुतित्रये चेतनसंसर्गो भवदभिहितश्च \"आपः पुरुषवचसः\" इत्युक्त्ते सति अप्शब्दश्च पुरुषशब्दसमानाधिकरणः प्रतीयते अयं देवदत्तसंज्ञ इत्युक्त्ते इदंशब्ददेवदत्तशब्दयोः सामानाधिकरण्यं हि प्रतीयते अयं देवदत्त इति, एवं चाप्छब्दपुरुषशब्दयोः सामानाधिकरण्यं चाप्छब्दस्य चेतनोपस्थापकत्वे सिध्येत्, भिन्नविशेष्यनिष्ठयोःपद्योर्गृहदेवदत्तशब्दयोरिव सामानाधिकरण्यानुपपत्तेः, न हि गृहा देवदत्तवचस इति वक्त्तुं न्याय्यं, तस्मादप्शब्दवाच्यं वस्तु यत्र यत्र होतव्यं श्रुतं तत्र तत्र यया कयाचिद् वृत्त्या जीवस्योपस्थापितत्वमकामेनापि स्वीकरणीयम्, सामानाधिकरण्यप्रतीतिप्राबल्यात् । यदा त्वप्शब्द एव जीवशरीर भूतभूतसूक्ष्मपरः तदा तस्य देवममुष्यादिशब्दवच्चेतनविषयत्वं स्वरसतरम्, अतो जीवदेहभूतानामपां जीवस्य च पृथग्गमनमयुक्त्तम् एवं सहगमने सति प्राणोत्क्रमणविषयश्रुत्यन्तरानुग्रहश्च स्यात्, सोमराजशब्दप्रत्यभिज्ञानं च घटते यदुक्त्तम् \"आकाशाच्चन्द्रमसमेष सोमो राजा\" इति प्राप्यस्य सोमराजत्वमुच्यते न तु प्राप्तुरिति- तदयुक्त्तं, वाक्यवैयर्थ्यप्रसङ्गात्, प्रसिद्धेन चन्द्रमश्शब्देन पूर्वनिर्दिष्टस्य पुनस्तत्पर्यायाभ्यां सोमराजशब्दाभ्यां निर्द्देशे किं फलं, पूर्वनिर्दिष्टप्रत्यभिज्ञाने तु प्रयोजनवत्वं स्फुटं श्रद्धाहुतिसम्भूतस्य सोमराजशब्दवाच्यत्वं चन्द्रप्राप्तिदशायामित्यस्यार्थस्य ज्ञाप्यत्वात् । किञ्च चन्द्रमसमभिसम्भवन्तीत्यभिसम्भवनक्रियाकत्तर्ृतया प्रथमानिर्द्दिष्टः प्राप्ता जीव \"एष\" इति सर्वनामपदेन परामर्शमर्हति, चन्द्रमसस्तु द्वितीयानिर्दिष्टस्य परामर्शो न स्वरसः । ननु ते घूममभिसम्भवन्तीति वाजसनेयके बहुवचननिर्दिष्टनां प्राप्तृणामेष इत्येकवचनेन परामर्शोऽनुपपन्नः चन्द्रमसस्तूपपन्न इति चेन्न- कृस्नवाक्यवैयर्थ्यादपि विभक्त्तिमात्रस्य क्लिष्टार्थताश्रयणेन जात्यभिप्रायत्वमात्रकल्पनोपपत्तेः, प्रकरणे विभकत्यर्थनिर्वन्धाभावदर्शनाच्च, \"तद्देवानामन्न ं तं देवा भक्षयन्ती\"ति बहुवचननिर्दिष्टोऽभिसम्भवितासुनरेकवचनेन निर्दिश्यते, न चैतदपि वाक्यं\nचन्द्रविषयम् \"ते चन्द्रं प्राप्यान्नम् भवन्ती\"ति वाजनेयके प्राप्तुरन्नत्वाभिधानात् तथा \"वायुर्भूत्वा धूमो भवति धूमो भूत्वाऽभ्रं भवती\"त्येकवचनेन निर्द्दिश्यत् \"इह व्रीहियवा ओषधिवनस्पतयस्तिलमाषा जायन्ते\" इत्युक्वा \"यो यो ह्यन्नमत्ति योयो रेतः सिञ्चति तद्भूय एव भवति\" इत्येकवचनेन निर्दिश्यते, अतो विभकत्यनादरेण वाक्यवैयथ्यपरिहरो न्याय्यः । ननु पञ्चाग्निविद्यायामपि सोमाराजशब्दश्चन्द्रविषय इति चेत्, न, तस्या आहुते सोमो राजा सम्भवतीत्युत्पत्तिश्रवणात् । कलावृद्धिरेवोत्पतिरिति चेन्न=अस्वरसत्वात्, सम्भवशब्दस्याप्यायनवाचित्वाभावाच्च । किञ्च \"पर्जन्यो वाव गौतमाग्निः\" इत्यारभ्य \"तस्मिन्नेतस्मिन्नग्नौ देवाः सोमत्त्वराजानं जुह्वती\"ति सोमराजस्य पर्जन्ये हुतम् श्रवणाञ्चन्द्रस्य पर्जन्ये प्रविलयाभावाच्च द्वितीयाहुतिविषयसोमराजशब्दस्य चन्द्रविषयत्वमयुक्त्तम् । न चैवंसति पितृयाणवाक्यस्थसोमराजशब्दस्य प्रयोजनवत्तयेष्टादिकारिविषयत्वे तत्प्रत्यभिज्ञानादत्र सोमराजशब्दस्येष्टादिकारिविषयत्वम्, अत्रत्यसोमराजशब्दस्येष्टादिकारिविषयत्वे तत्प्रत्यभिज्ञानपनेन प्रयोजनवत्तया पितृयाणवाक्यस्थसोमराजशब्दस्येष्टादिकारिविषयत्वमित्यन्योन्याश्रय इति चेन्न, पितृयाणवाक्यस्थसोमराजशब्दावैयर्थ्यस्य पूर्वसोमराजशब्दस्यो इष्टादिकारिविषयत्वनिर्धारणानपेक्षत्वात्पूर्वसोमराजशब्दस्य चन्द्रव्यतिरिक्त्तविषयतामात्रज्ञानमेव ह्यपेक्षितं, तस्य चन्द्रव्यतिरिक्त्तविषयत्वं च चन्द्रस्य सम्भवहोम्यत्वानुपपत्त्यैव सिद्धम्, चन्द्रव्यतिरिक्त्तश्चार्थो घटः पटो वा दंशो मशको वा भवतु तस्य सोमराजशब्दवाच्यत्वं चन्द्रप्राप्तिदशायामित्येतावज्ज्ञापनेन उत्तरवाक्यावैयर्थ्यं सिध्यति । एवं प्रयोजनवदुत्तरवाक्यस्था सोमराजशब्दस्य प्राप्तृविषयतया इष्टादिकारिविषयत्वे सिद्धे तदैकार्थ्येन पूर्वश्रुतोऽपि द्वितीयाहुतिविषयः सोमराजशब्दः तत्पूर्वमेव चन्द्रव्यतिरिक्त्तविषयतयाऽवधारित इष्टादिकारिरूपविशेषविषयो ज्ञायत इति नान्योन्याश्रयः । अथवा प्राप्तुश्चन्द्रसादृश्यज्ञापनं वाक्यफलं तच्चैतच्छब्दस्य सोमराजपदसामानाधिकरण्ये न भवति, अग्निशब्दस्य सामानाधिकरण्येन माणवकस्याग्निसादृश्यज्ञापनवत्, तच्च सोमराजशब्दस्य चन्द्रव्यतिरिक्त्तविषयत्वे सिध्यति, न हि स्वस्य स्वेन सादृश्यं ज्ञाप्यम्, सतः सोमराजशब्दस्य न प्राप्यविषयत्वम्, यत्तु समानप्रकरणे \"ते चन्द्रं प्राप्यन्न भवन्ति तांस्तत्र देवा यथा सोमं राजानमाप्यायस्वापक्षीयस्वेत्येवमेनांस्तत्र भक्षयन्ती\"ति सोमाद्भेदव्यपदेश इष्टादिकारिणां प्रतीयते, अतस्तेषांन सोमराजशब्दाभिलप्यत्वमित्युक्त्तम्, तदप्यनेन परिहृतं छान्दोग्यस्थस्य सोमराजशब्दस्येष्टादिकारिविषयत्वनिर्वहणपरत्वाद्वाजसनेयकवाक्यस्य, न हि वृत्त्यन्तरे सम्भवत्येकस्य शब्दस्य बहुष्वर्थेषु शक्त्तिभेदकल्पनं न्याय्यम्, अत इष्टादिकारिविषयसोमराजशब्दस्य तेषु कथं वृत्तिरित्यपेक्षायां \"यथा सोमं राजान\"मिति दृष्टान्तीकरणेन चन्द्रसादृश्यात् सोमराजशब्दप्रयोगः, सादृश्यं चामृतमयरूपत्वदेववर्गोपयोगयोग्यत्वलक्षणमिति ज्ञायते, \"आप्यायस्वेति वाक्यस्यायमर्थः- यथाऽऽप्यायस्वापक्षीयस्वेति सोमं राजानं भक्षयन्ति, एवमेनांस्तत्र भक्षयन्तीति; तेनामृतमयदेहवत्त्वं देववर्गोपयोगार्हत्वं च दर्शितं भवति, अतो भक्षणस्य भाक्त्तत्ववचनमप्युपपद्यते अतः पृथग्गच्छतीति राद्धान्तोऽनुपपन्नः ।।\n।। तदन्तरप्रतिपत्त्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.1.1 तदन्तरप्रतिपत्त्यधिकरणम्\n1. साद्ध्या मुक्तिर्न चेत्स्यात्प्रसजति विफला साधनाद्ध्यायकॢप्तिः  \nसाद्ध्या चेन्नश्वरी स्यात् कथमिह पुनरावृत्तिशून्योऽपवर्गः ।  \nमैवं, ब्रह्मानुभूतिः परभजनवता प्रागसिद्धैव साद्ध्या  \nधीसंकोचप्रणाशस्त्वियमिति च भवत्युत्तरावध्यतीता ॥\n2. पादाभ्यामत्र पूर्वं जनयति भविनां ब्रह्मविद्याधिकारं  \nपश्चात्तेषामुभाभ्यां वदति बहुविधां तामशेषैस्सहाङ्गैः ।  \nऐश्वर्यादौ विरक्तिं निरवधिविभवे पूरुषे चाभिलाषं  \nविद्याभेदावलम्बं तदुपकरणमप्याह पादैः क्रमेण ॥\n3. संसारोद्विग्नचेतास्तनुभृदधिकरोत्यत्र शारीरकांशे  \nवैराग्यार्थस्तु पादः किमिति पुनरसौ सूत्रकारैर्निबद्धः ।  \nसत्यं प्राप्यान्तराणां निरयगणतुलारोपणं मुक्त्युपाय-  \nप्रारम्भेऽभ्यर्हितं स्यात्त्वरत इह खलु स्पष्टदृष्टस्वबोधः(दोषः) ॥\n4. देहाद्यं भोग्यनीत्या दिवि भुवि च गतौ तत्रतत्रैव लभ्यं  \nप्राणाद्यैर्भूतसूक्ष्मैरपि किमिह मुधा पूर्वदेहाद्गृहीतैः ।  \nजीवस्याणोर्गतिं च स्वयमुपजनयेदीश्वरः प्राणनीत्या  \nमैवं, स्वच्छन्दकृत्ये श्रुतिमितनियतौ गौरवोक्तेरयुक्तेः ॥\n5. नानाजातीयराशिं व्यपदिशति जनो भूयसोंऽशस्य नाम्ना  \nप्राचुर्यादेवमापः पुरुषवचस इत्युच्यते भूतवर्गः ।  \nव्यष्टिं पञ्चीकृतैस्तैस्सृजति हि स विभुस्तारतम्यं पुनश्च  \nश्रद्धाशब्दस्त्विहापः कथयति निगमे तत्समाख्यावदुक्तेः ॥\n6. द्यौः पर्जन्योऽथ पृथ्वी तदनु च पुरुषो योषिदित्येवमेतान्  \nपञ्चाग्नीन् कल्पयित्वा परिकरसहितांस्तेषु पञ्चाग्निविद्या ।  \nश्रद्धाख्यं भूतसूक्ष्मं क्रमपरिणतितस्सोमवर्षान्नरेतो-  \nरूपं हव्यं सजीवं तनुधरमरुतो जुह्वतीति ब्रवीति ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.1.1 तदन्तरप्रतिपत्त्यधिकरणम्\n1. एवं सिद्धविषयनिरूपणपरपूर्वद्विकचिन्ता कृता । अथ साध्यविषयनिरूपणपरोत्तरद्विकचिन्तायामुत्पत्तिक्रमेण चतुर्थाध्यायनिरूपणीयसाध्यांशात्पूर्वं साधनचिन्ता तृतीये क्रियत इति द्विकसङ्गतिः, अध्यायसङ्गतिश्च । एतत्सर्वं 'अतिक्रान्त' इत्यादिना सविस्तरं भाष्य एवोक्तमिति तत्रैव द्रष्टव्यम् । तृतीयाध्यायपादद्वन्दसंगतिरपि तत्रैव भाष्ये सुव्यक्तमुक्ता । 'उपासनारम्भाभ्यर्हितोपायश्च प्राप्यवस्तुव्यतिरिक्तवैतृष्ण्यं प्राप्यतृष्णा चेति । तत्सिद्ध्यर्थं जीवस्य लोकान्तरेषु स़ञ्चरतो जाग्रतस्स्वपतस्सुषुप्तस्य मूर्च्छतश्च दोषाः, परस्य च ब्रह्मणस्तद्रहितता कल्याणगुणाकरत्वञ्च प्रथमद्वितीययोः पादयोः प्रतिपाद्यते' इति । अधिकरणसङ्गतिरुत्तरत्र भविष्यति । अत्र कश्चिच्चोदयति - साध्येति । मुक्तिस्साध्या? न वा? न चेत् साधनाध्यायकॢप्तिर्विफला प्रसजति । साध्या चेत् सा मुक्तिर्नश्वरी स्यात् । ततश्च कथं पुनरावृत्तिशून्योऽपवर्गस्स्यादिति । तदेतत्प्रतिक्षपति - मैवमिति । प्रतिक्षेपप्रकारं दर्शयति - ब्रह्मेति । परभजनवता पुरुषेण प्रागसिद्धैव साध्या । तर्ह्यनुभूतेस्साध्यत्वादनित्यत्वं स्यादित्याशङ्क्य परमतप्रक्रिययैव अनित्यत्वं परिहरति - धीसङ्कोचेति । ज्ञानसङ्कोचप्रणाश एव ब्रह्मानुभूतिः । प्रध्वंसस्य च कृतकत्वेऽपि प्रणाशो नास्तीति परवादिनोऽपि वदन्ति । तेन ब्रह्मानुभूतिः प्रणाशरूपत्वादुत्तरावधिरहितेत्यर्थः । अयमर्थः - अस्मत्पक्षेऽपि भावान्तराभावाङ्गीकाराद्भाव एवाभावोऽपि स्यात् । 'न च पुनरावर्तते' इति प्रमाणबलात्नित्यत्वसिद्धिश्च । धियो विकासस्स्वाभाविक एव वेदान्तसिद्धान्ते । उपाधिवशात्सङ्कोचो जातः । तस्मिन्सङ्कोचे निवृत्ते स्वाभाविको विकास एवावतिष्ठत इति हि 'स चानन्त्याय कल्पते' इति श्रुत्यैव साक्षादुच्यत इति ॥2. अत्र तृतीयेऽध्याये पूर्वोत्तरपादद्वन्द्वयोरर्थविभागं चतुर्णामपि पादानामर्थभेदञ्च दर्शयति - पादाभ्यामिति । वैराग्यपादोभयलिङ्गपादाभ्यां भविनां जीवानां ब्रह्मविद्याधिकारं जनयति पश्चात् उभाभ्यां पादाभ्यां तेषामेव जीवानामङ्गैस्सहितां तामेव ब्रह्मविद्यां प्रदर्शयतीत्यर्थः । चतुर्णामपि पादानामर्थभेदाननुक्रमेण दर्शयति ऐश्वर्यादाविति । ऐश्वर्यादौ विरक्तिर्वैराग्यपादे, उभयलिङ्गपादे तु निरवधिविभवे परमपुरुषे निरतिशयाभिलाषोत्पत्तिः, गुणोपसंहारपादे तु विद्याभेदावलम्बः विद्याङ्गपादे पुनर्विद्योपकरणसंपत्तिरिति विभागः ॥3. अत्र कश्चिदचूचुदत् वेदान्तश्रवणवेलायां विरक्त एवादितः प्रवर्तते तेन प्रागेव वैराग्यस्य सिद्धत्वात् पुनस्तृतीयाद्यपादे वैराग्यसम्पादनं न कर्तव्यमिति । तदिदमाह - संसारेति । अस्मिन् शारीरकशास्त्रे संसारोद्विग्नचेता जीव एवाधिकरोति । अतश्शास्त्रारम्भ एव वैराग्यं सिद्धम् । पुनरत्र वैराग्यपादः किमर्थमारभ्यत इति । अर्धाङ्गीकारेणोत्तरमाह - सत्यमिति । द्विविधं हि वैराग्यं शास्त्रश्रवणौपयिकं तावदेकम्, उपासनानुष्ठानौपयिकञ्चान्यद्वैराग्यम् । तदत्र निरूप्यत इति न पादारम्भनैष्फल्यम् । तदेतद्विशदयति - प्राप्येति । 'एते वै निरयास्तात स्थानस्य परमात्मनः' इति परमात्मस्थानापेक्षया स्वर्गादीनां निरयतुल्यतानुसन्धानमुपासनारम्भोपयुक्तं तदस्मिन्नेव पादे सिध्यतीति सफलोऽयं वैराग्यपादारम्भः । तदिदमाह मुक्त्युपायप्रारम्भेऽम्यर्हितं स्यादिति । तदेव विशदयति - त्वरत इति । स्पष्टदृष्टस्वबोधः - परमपुरुषस्सर्वशेषी, अहं पुनस्सूरिवन्नित्यमेव तदनुभवयोग्यः, अथापि कर्मवशात् संसारामीति स्पष्टदृष्टस्वज्ञानवान् पूर्वं व्याधत्वेनावस्थितराजकुमारवत् स्वस्वरूपस्य सम्यगवलोकनेन पुनरसङ्कुचित ब्रह्मानुभवाय त्वरत इत्यर्थः ॥4. पूर्वाधिकरणे 'संज्ञामूर्तिकॢप्तिस्तु त्रिवृत्कुर्वत उपदेशात्' इत्यत्र मूर्तिप्रसङ्गः कृतः । अधुना पुनरेकां मूर्तिं परित्यज्य देशान्तरे मूर्त्यन्तरप्राप्तौ किं पूर्वमूर्तिसंगतभूतसूक्ष्मैः परिष्वक्तो याति नेति विचार्यते । तदर्थविचारस्तु - किं देहान्तरं गच्छन् जीवो भूतसूक्ष्मैर्देहबीजैस्सम्परिष्वक्तो रंहति उतासम्परिष्वक्त इति । 'वेत्थ यथा प़ञ्चम्यामाहुतावापः पुरुषवचसो भवन्ति', 'इति तु पञ्चम्यामाहुतावापः पुरुषवचसो भवन्ति' इति प्रश्नप्रतिवचने किं सम्परिष्वक्तस्य रंहणं गमयतो नेति । किं श्रद्धादिशब्दैरवस्थाविशेषापन्नान्यबादिद्रव्याण्युच्यन्ते, उत तत्परिष्वक्तो जीव इति । किं केवलेष्टापूर्तकारिणां पितृयाणेन निवर्तने 'एष सोमो राजा' इति सोमशब्दस्य सोमदेहजीवपरत्वं 'तस्या आहुतेस्सोमो राजा संभवति' इति सोमशब्दस्य सोमदेहजीवपरतामवगमयति नेति । अत्र पूर्वपक्षमाह - देहाद्यमिति । पूर्वदेहान्निष्क्रान्तस्य पुरुषस्य देशान्तरप्राप्तौ तत्रतत्रैव देहेन्द्रियादिकं कर्मानुरूपमपूर्वं सिध्यत्येव यथा तत्र भोग्यमुपलभ्यते । तस्मात्पूर्वदेहात् गृहीतैः प्राणाद्यैर्भूतसूक्ष्मैश्च सम्परिष्वक्त एव यातीति कल्पनागौरवं स्यात् । ननु जीवस्य गमनं भूतसम्बन्धमन्तरेण कथं घटत इत्याशङ्क्याह - जीवस्येति । परिमितमानत्वं हि गमने कारणम् । तेनाणोर्जीवस्य गमनमणुत्वादेव सङ्घटते । द्रव्यान्तरसंयुक्तस्येति कल्पने गौरवमेव दोषः । ईश्वर एव 'ऊर्ध्वं प्राणमुन्नयत्यपानं प्रत्यगस्यति\" इति प्राणनीत्या जीवस्यापि गतिं जनयतीति । उक्तं पक्षं प्रतिक्षिपति - मैवमिति । तदेव विवृणोति - स्वच्छन्देति । यद्यथेश्वरः करोतीति श्रुतिप्रमितं तत्तथैवेति प्रामाणिकैरभ्युपगन्तव्यम् । नपुनरीश्वरकृत्ये श्रुतिसिद्धे गौरवादिदोष उदाहार्यः । आनुमानिक्यां हि कल्पनायां गौरवदोषमुदाहरन्ति न्यायवादिनः । श्रुतिप्रमितनियतौ स्वच्छन्दकृत्ये गौरवाभिधानस्यायुक्तत्वादित्यभेद्योऽयं हेतुनिर्देशः ॥5. ननु पञ्चाग्निविद्यायां भूतसूक्ष्मैः परिष्वक्तो जीवो यातीति भवद्भिरुच्यते, तत्र कोऽयं भूतपञ्चकवाचकश्शब्दः श्रद्धाशब्द एव जलवाचक उपलक्षणन्यायेन भूतपञ्चकं वदतीति चेत् ; श्रद्धाशब्दस्यैव कथं जलवाचकत्वमित्याशङ्क्योभयीमपि शङ्कां परिहरत्यनुक्रमेण - नानाजातीयेत्यादिना । अयमर्थः - लोकेऽपि जनो नानाद्रव्यसङ्घातरूपे वस्तुनि बहुद्रव्यनाम्नैव व्यवहरतीति द्रृष्टमेव घृतप्रचुरमौषधं घृतमेवेति । श्रद्धाशब्दो जलवाचकत्वाज्जलसंसृष्टानि भूतान्तराण्यपि वदतीति । नन्वन्यभूतवाचकश्शब्दः कथमन्यस्यापि भूतस्य वाचक इत्याशङ्क्य देहे जलस्य भूयस्त्वाज्जलवाचकश्शब्दो भूतान्तराण्यपि वदतीति युक्तमेवेत्याह प्राचुर्यादिति । श्रद्धाशब्दोक्तन्यायोऽयं 'पञ्चम्यामाहुतावापः पुरुषवचसो भवन्ति' इत्यप्छब्देऽपि समान इत्याह - एवमिति । तर्हि एकभूतेन सृष्टिः किं न स्यादित्याशङ्क्याह - व्यष्टिमिति । पञ्चीकृतैरेव हि भूतैर्देहादिषु सर्वत्रापि सृष्टिर्दृश्यते । तत्र तारतम्यमपि दृश्यते । वातपित्तश्लेष्मादिवैषम्यं तत्तद्भूतवैषम्यप्राचुर्यादेव हि देहेषु जायते । तदिदमाह - तारतम्यमिति । श्रद्धाशब्दः कथं सलिलवाचीति द्वितीयं चोद्यमवशिष्यते तत्रोत्तरम् - श्रद्धाशब्दस्विति । तत्र हेतुमाह - निगम इति । 'श्रद्धा वा आपः' इति निगमे श्रद्धासमाख्यावत्वेनापामुक्तेः ॥6. अत्र कानि पञ्चाग्नित्वेन परिकल्प्यन्ते कानि वा होतव्यानि के च ते होतार इत्याशङ्क्य सर्वमेतद्विच्य दर्शयति - द्यौरिति । द्यौः पर्जन्यः पृथिवी पुरुषो योषिदिति पञ्चाग्नयः । परिकरसहितानित्यग्निकल्पनोपकरणसाहित्यमुच्यते । श्रद्धासोमवर्षान्नरेतांसि होतव्यानि । श्रद्धाख्यं भूतसूक्ष्मं क्रमपरिणामेन सोमवर्षान्नरेतोरूपं भवतीत्यन्वयः । सजीवमिति - जीवसहितं भूतसूक्ष्ममित्यर्थः । भूतसूक्ष्मविशिष्टो जीवो होतव्य इति भावार्थः । जीवस्यैव प्राधान्यात् । तनुधरमरुतः पितृदेहधारकमरुतो जुह्वतीत्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.1.1 तदन्तरप्रतिपत्त्यधिकरणम्\nसर्वेषां वेदान्तानां सर्वविधारिधनिराकरणेन ब्रह्मणि समन्वयोऽध्यायद्वयेन प्रतिपादितः। तृतीयाध्याये तत्प्राप्तिसाधनमुपासनं\" सोपायं चित्यते। तत्रोपासनाप्राप्यवस्तुव्यतिरिक्ताद्वैराग्यं तावदुपासनारम्भेऽभ्यर्हित उपायः। तत्सिध्यर्थमिह परत्र च सञ्चरतो जीवस्य दोषाः प्रदर्श्यन्ते। तत्र देहाद्देहान्तरं गच्छन् जीवो देहान्तरारम्भहेतु- भिर्भूतसूक्ष्मैः वेष्टितो गच्छति, उत तदवेष्टित इति पञ्चाग्निविद्यागतप्रश्र्नप्रतिवचनयोर्भूतसूक्ष्मवेष्टनगमकत्व- सम्भवासम्भावाभ्यां संशयः। तत्र पूर्वपक्षः-- अवेष्टितो गच्छति। यत्र जीवो गच्छति, तत्र देहान्तरारम्भोऽस्ति चेदैहिकदेहारम्भकैकदेशानां भूतसूक्ष्माणां देहान्तरारम्भापर्याप्राप्तत्वेन तदारम्भाय अवश्यं भूतान्तरमेळेनापेक्षा- वश्यभावेनतैरेव पापात्रिकगदेहोत्पत्तिसम्भवात्, भोग्यजातवत्, परलोके एव देहान्तरारम्भपर्याप्तभूतानामपि लोभोपपत्तेः अणोर्जीवस्य स्वतागमनसम्भवेन तदर्थमपि भूतवेष्टनानपेक्षणात्। न च पंचाग्निविद्यगतप्रश्र्नप्रतिवच- नाभ्यां तद्वेष्टनसिद्धिः। तयोस्तदस्पर्शित्वात्। तथा हि- श्वेतकेतुमारुणेयं पांचालराजः प्रवाहणः 'वेत्थयथा पंचम्यामाहुतावापः पुरुषवचसो भवंती' ति पृष्ट्वा तस्मिन्निमं प्रश्र्नं प्रतिवक्तुमजानति तस्य पितरिचाजानति तत्पित्रा समगत्य पृष्टः प्रवाहणः स्वयमेव प्रश्र्नविषयान् निरूपयन् कास्ताः पंचाहुतयः यासामुत्तमायामाहुतावापः पुरुषशब्दाभिलपनीयतां भजंत इत्याकांक्षायां 'असौ वाव लोको गौतमाग्नि' रित्यादिना द्युपर्जन्यपृथिवी पुरुषयोषितः पंचाग्नित्वेन रूपयित्वा तेषु श्रद्धासोमवृष्ट्यन्नरेतोद्रव्यकाः पंचाहुतीरुपदिश्य तदनंतरं 'इति तु पंचम्यामाहुतावापः\" पुरुषवचसो भवंती' ति स्वपृष्टार्थनिरूपणं कृतवान्। नात्र प्रश्र्ने प्रतिवचने वा भूतानां श्रवणमस्ति। दूरे तत्संपरतिष्वक्तस्य जीवस्य। भूतेषु अपां श्रवणमस्ति। न तु तासां द्युपोकपर्यंतं गमनस्य, ततो योषित्यपर्यन्तं प्रत्यागमनस्य वा श्रवणमस्ति। तस्मात् भूतसूक्ष्मवोष्टितस्य इह परत्र च संचार इत्यत्र नास्ति प्रमाणमिति। एवंप्राप्ते सिद्धान्तः--- भूतसूक्ष्मैर्वेष्टित एव इह परत्र च संचरतीति प्रश्र्नप्रतिवचनाभ्यमवसीयते। प्रश्र्नप्रतिवचनयोरपां पुरुषशब्दाभिलपनीयत्व श्रवणं हि तासां पुरुषाधिष्ठानदेहारम्भकत्वेनैवोपपादनीयम्। देहारम्भश्च न केवलाभिरद्भिर्भवति। देहेस्नेहगन्धादिकार्यदर्शनेन तेजोबन्नस्य सर्गाद्यकाल एव त्रिवृत्कृतत्वेन च देहस्य त्र्यात्मकत्वात्। एवं त्र्यात्मकत्वेऽपि देहस्य लोहितादिभूयस्तया कार्यानुसारेण तदारम्भकभूतेष्वपां भूयस्त्वादप्छब्देनाभिधानम्। अपि च अस्ति जीवस्य गताविंद्रियाणामपि गमनम्। न च तेषां शरीरमनाश्रित्य गमनमवस्थानमात्रं वा संभवति। जीवद्दशायामदंर्शनात्। न च तेषां स्वस्वकार्येषु प्रवृत्यर्थमेव देहाश्रयणं गमनमवस्थानं च स्वोपादानाश्रयाणामेव संभवतीति वाच्यम्। मार्गे चंद्रसंवादादिश्रवणेन तत्र स्वस्वकार्येषु प्रवृत्तेरपि सत्वात्। ननु 'यत्रास्य पुरुषस्य मृतस्याग्निं वागप्येति वातंप्राणश्चक्षुरादित्य'मित्यादिना मरणकाले प्राणानामग्न्यादिगतिश्रवणान्न तेषां जीवेन साकं गतिरिति चेन्न। तस्य भाक्तत्वात्। 'ओषधीर्लोमानि वनस्पतीन् केशा' इत्योषधिवनस्पतीनगच्छद्भिर्लोमादिभिस्सहपाठात्। अतोऽग्न्यादिश्रुतिरधिष्ठातृदेवतापक्रमणपरा। ननु अद्भिर्भूतान्तरसंसृष्टाभिः परिष्वक्तो जीवो गच्छतीति प्रश्र्नप्रतिवचनाभ्यामवगम्यत इत्येतन्नोपपद्यते। द्युलोकाग्निविषये प्रथमेहोमे 'तस्मिन्नेतस्मिन्नग्नौ देवाः श्रद्धां जुह्वती'ति श्रद्धाया एव देवशब्दोक्तम्रियमाणेंद्रिय- कर्तृकहोमविषयत्व श्रवणादिति चेन्न। यतस्तत्रापश्श्रद्धाशब्देनोच्यन्ते, तदभिधान एव प्रश्र्नप्रतिवचनयोरुपपत्तेः। श्रद्धाशब्दस्य 'श्रद्धावा आपः' इत्यादिश्रुत्यन्तरेष्वप्सु ड़ृष्टप्रयोगत्वेन तल्लक्षकत्वोपपत्तेः। तथाऽपि, भूतपरिष्वक्तो जीवो गच्छतीतिययुक्तम्। 'श्रद्धां\" जुह्वती'त्यादि वाक्येषु जीवस्याश्रुतत्वादिति चेन्न। इष्टादिकारिणां प्रतीतेः। 'तस्मिन्नेतस्मिन्नग्नौ देवाश्श्रद्धां जुह्वती'त्येतदनन्तरस्या आहुतेस्सोमो राजां संभवतीत्यनेनेष्टापूर्तदत्तकारिणां द्युलोकभोगार्थलब्धदिव्यदेहेष्टादिकारिपरत्वस्य तत्रत्यवाक्यान्तरपर्यालोचनयाऽवगमात्। तत्र हि 'अथ य अमे ग्राम इष्टापूर्ते दत्तमित्युपासते ते धूममभिसम्भवति धुमाद्रात्रि'मित्यादिना 'पितृलोकादाकाशमाकाशाच्चन्द्रमस' मित्यन्तेनेष्टादिमार्गेण चन्द्रप्राप्त्युक्त्यनन्तरं 'एष सोमो राजा तद्देवानामन्नं तं देवा भक्षयंती'ति तेषां सोमराजभावः श्रूयते। तेषु सोमराजशब्दस्त्वमृतमयदेहवत्वसादृश्यात् समनन्तरवाक्यप्रदर्शयिष्यमाणदेवभोग्यत्व- सादृश्याद्वा। ननु तत्र सोमराजशब्दः इष्टादिकारिजीवपरः\" 'तं देवा भक्षयन्ती'ति देवभक्ष्यत्वश्रवणादिति चेन्न। तस्य वचनस्यानात्मविदः केवलेष्टादिकारिणः स्वर्गं प्राप्यापि देवानां निदेशकारिणस्तदुपसर्जनभूता भवन्ति। देवाश्च तत्र तत्र तान्नियुञ्जानाः पीडयन्तीत्येतदभिप्रायतया भाक्तत्वात्। तस्मात् भूतसूक्ष्मैस्संपरिष्वक्त एव जीवो रंहति। तत्संपरिष्वङ्गस्य देहांतरारंभार्थत्वादिंद्रियगमनार्थत्वाच्च। एतद्देहत्यागमात्रेण न कृतार्थता। तेषामिह दृश्यमानदुःखानुभवस्य परत्राजानदेवभूतानां भृत्यत्त्वसातिशयत्वप्रयुक्तदुःखानुभवस्यचापरिहार्यत्वादिति सिद्धम्। संग्रहकारिके।। सप्राणेन्द्रियभूतसूक्ष्मनिवहैस्सार्वत्रिकैर्भोग्यवत् जीवस्य प्रयतस्स्वतो गतिमतो नापेक्षितं वेष्टनम्। नापि श्रुत्यदितं श्रुता पुरुषता निर्देश्यैर्वेष्टनम् मग्न्याद्यप्ययवर्णनेन च हतं प्राणेद्रियैर्वेष्टनम्।। प़ञ्चम्यामाहुतौ यत्पुरुषवचनतां वक्त्यपां त्र्यात्मकानां\" तेन स्वर्गादिकेष्वप्यधिगमयति ताहोम्यजीवानुष्क्ताः। वागादीनां च भाक्तं श्रुतिरनलमुखेष्वप्ययं लोमनीत्या तस्मादेतैस्समस्तैर्विगणय दृढमामुक्तिजीवस्य बंधम्।। इति तदन्तरप्रतिपत्त्यधिकरणम्।।1।।"
                            }
                        ]
                    },
                    {
                        "verse_number": 2,
                        "original_text": "Adhikarana 3.1.2 कृतात्ययाधिकरणम्\nकृतात्ययेऽनुशयवान् द्दष्टस्मृतिभ्यां यथेतमनेवं च॥3.1.8॥\nचरणादिति चेन्न, तदुपलक्षणार्थेति कार्ष्णाजिनिः॥3.1.9॥\nआनर्थक्यमिति चेन्न, तदपेक्षत्वात्॥3.1.10॥\nसुकृतदुष्कृते एवेति तु बादरिः॥3.1.11॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.1.2 कृतात्ययाधिकरणम्\nकेवलेष्टापूर्त्तदत्तकारिणां धूमादिनामपि पितृयाणेन पथा गमनं कर्मफलावसाने पुनरावर्त्तनं चाम्नां तम् \"यावत्सम्पातमुषित्वाऽथैततमेवाध्वानं पुनर्निवर्त्तन्ते\" इति तत्र प्रत्यवरोहन् जीवः किमनुशय वान्प्रत्यवरोहति? उत न? इति संशय्यते; किं युक्त्तम्, कमर्णः कृत्स्नस्योपभुक्त्तत्वान्नानुशयवानिति प्राप्तम् अनुशयो ह्युपभुक्त्तशिष्टं कर्म तच्च कृत्स्नफलभोगे सति नावशिष्यते यावत्सम्पातमुषित्वेति वचनात्कृत्स्नोपभोगश्च ज्ञायते सम्पतन्त्यनेन स्वर्गं लोकमिति सम्पातः कर्मोच्यते श्रुत्यन्तरं च \"प्राप्यान्तं कर्मणस्तस्य यत्किञ्चेह करोत्ययम् तस्माल्लोकात्पुनरेत्यस्मै लोकायकर्मणे\"इति। एवं प्राप्तेऽभिधीयते- अनुशयवान्प्रत्यवरोहति इति कुतः दृष्टस्मृतिभ्यां श्रुतिस्मृतिभ्यामित्यर्थः श्रुतिस्तावत् \"तद्य इह रमणीयचरणा अभ्याशो ह यत्ते रमणीयां योनिमापद्येरन् ब्राह्मयोनिं क्षत्रिययोनिं वैश्ययोनिं वा अथ य इह कपूयचरणा अभ्याशो ह यत्ते कपूयां योनिमापद्येरन् श्वयोनिं वा सूकरयोनिं वा चण्डालयोनिं वा\" इति प्रत्यवरूढान्प्रतिश्रूयते \"अमुष्माल्लोकात्प्रत्यवरूढेषु रमणीयकर्माणो रमणीयां ब्राह्मणादियोनिं प्रतिपद्यन्ते; कपूयचरणाः- कुत्सितकर्माणः कुत्सितां श्वसूकरचण्डालादियोनिं पतिपद्यन्त इति प्रत्यवरूढानां पुण्यपापकर्मयोगं दर्शयति स्मृतिरपि \"वर्णा आश्रमाश्च स्वकर्मनिष्ठाः प्रेत्य कर्मफलमनुभूय ततः शेषेण विशिष्टदेशजातिकुलरूपायुः श्रुतवित्तवृत्तसुखमेधसो हि जन्म प्रतिपद्यन्ते विष्वञ्चो विपरीता नश्यन्ति\" इति तथा \"ततः परिवृत्तौ कर्मफलशेषेण जातिं रूपं वर्णं बलं मेधां प्रज्ञां द्रव्याणि धर्मानुष्ठानमिति प्रतिपद्यन्ते तच्चक्रवदुभयोर्लोकयोः सुख एव वर्त्तते\" इति \"यावत्सम्पात\"मिति फलदानप्रवृत्तकर्मविशेषविषयम्, \"यत्किञ्चेह करोत्यय\"मितीदमपि \"रमणीयचरणाः\" \"कपूयचरणाः\" इति न चरणशब्देन पुण्यापापरूपं कर्माभिधीयते, चरणशब्दस्य लोकवेदयोराचारे प्रसिद्धेः, लौकिकाः खलु चरणमाचारः शीलं वृत्तमिति पर्यायानभिमन्यन्ते, वेदे च \"यान्यनवद्यानि कर्माणि तानि सेवितव्यानि\" \"यान्यस्माकं सुचरितानि नानि त्वयोपास्यानि\" इति चरणकर्मणी भेदेन व्यपदिश्येते; अतश्चरणाव्छीलाद् योनिविशेषप्राप्तिः, नानुशयादिति चेत्- तन्न, चरणश्रुतिः कर्मोपलक्षणार्थेति कार्ष्णाजिनिराचार्यो मन्यते, केवलादाचारात्सुखदुःखप्राप्त्यसम्भवात् सुखदुःखे हि पुण्यपापरूपकर्मफले। 8-9।\nएवं तर्ह्यफलत्वादाचारस्य स्मृतिविहितस्यानर्थक्यमेव चेत्- तन्न, तदपेक्षत्वात् पुण्यस्य कर्मणः आचारवत एव पुण्यकर्मस्वधिकारः- \"सन्ध्याहीनोऽशुचिर्नित्यमनर्हः सर्वकमर्सु\" \"आचारहीनं न पुनन्ति वेदाः\" इत्यादिवचनेभ्यः अतश्चरणश्रुतिः कर्मोपलक्षणार्थेति कार्ष्णाजिनेरभिप्रायः। 10।\n\"पुण्यं कर्माचरति\" \"पापं कर्माचरति\" इति कर्मणि चरतेः प्रयोगात्पृथङ्निर्देशस्य च प्रत्यक्षश्रुतिसिद्धाचारानुमितश्रुतिसिद्धविषयत्वेन गोवलीवर्द्दन्यायेनोपपत्तेः। मुख्ये सम्भवति न लक्षणा न्याय्येति सुकृतदुष्कृते एव चरणशब्दाभिधेये इति बादरिराचार्य्यो मन्यते अत्र वादरिमतमेव स्वमतम्; आचारानुमितश्रुतिविहि तसन्ध्यावन्दनादेः कर्मान्तराधिकारसम्पादनं फलमिति तु स्वीकृतम्, अतः सानुशया एव प्रत्यवरोहन्ति। 11।\n।। कृतात्ययाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.1.2 कृतात्ययाधिकरणम्\nधूमादिना गतो निर्वतमानो जीवः सानुशयो निवर्तते, उत नेति संशयः नेति पूर्वः पक्षः अनुशयो हि भुक्तशिष्टं कर्म “यावत्संपातमुषित्वा “प्राप्यान्तं कर्मणः” इत्यादिश्रुतिभ्यः कृत्स्नस्य कर्मणोऽनुभूतताप्रतीतेः नानुशयवान्निवर्तते राद्धान्तस्तु - “तद्य इह रमणीयचरणा अभ्याशो ह यत्ते रमणीयां योनिमापद्येरन् ब्राह्मणयोनिं क्षत्रिययोनिं वैश्ययोनिं वा अथ य इह कपूयचरणा अभ्याशो ह यत्ते कपूयां योनिमापद्येरन् श्वयोनिं सूकरयोनिं वा चण्डालयोनिं वा “ इति रमणीयचरणा ब्राह्मणादियोनिं, कपूयचरणाः - कुत्सितकर्माणः श्वसूकरादियोनिं प्रतिपद्यन्त इति श्रुतेः, “प्राप्यान्तं कर्मणः” इत्यादिश्रुतिः फलप्रदानप्रवृत्तकर्मविषयेति सानुशयो निवर्तते सूत्रार्थस्तु - कृतात्यये - कृतस्य पूर्वकर्मणोऽत्यये, अनुशयवान् - भुक्तशिष्टकर्मवान्निवर्तते, कुतः? दृष्टस्मृतिभ्याम् - श्रुतिस्मृतिभ्यामवगम्यते “तद्य इह रमणीयचरणाः” इत्यादिश्रुतिः, “ततः परिवृत्तौ कर्मफलशेषेण जातिं रूपम् “ इत्यादिका स्मृतिः, यथेतमनेवं च - आरोहणप्रकारेण प्रकारान्तरेण च निवर्तन्ते चन्द्रमसः स्थानादाकाशमित्यारोहणक्रमेणावरोहन्ति, वायुधूमाभ्रादिना प्रकारान्तरेण च ॥\n“रमणीयचरणाः” इति रमणीयाचारस्य स्मृतिविहितस्य ब्राह्मण्यादिप्राप्तिसाधनत्वश्रवणात् न सकर्मा प्रत्यवरोहतीति चेत्, तन्न, चरणश्रुतिः कर्मोपलक्षणार्थेति कार्ष्णाजिनिराचार्यो मन्यते, पुण्यस्यैव कर्मणस्सुखप्राप्तिसाधनत्वात् ॥ \nस्मृतिविहितस्याचारस्याकिञ्चित्करत्वेनानर्थक्यं प्रसज्यत इति चेन्न, तदपेक्षत्वात् - आचारापेक्षत्वात्सुखसाधनभूतपुण्यकर्मणः, “सन्ध्याहीनोऽशुचिर्नित्यमनर्हस्सर्वकर्मसु” इति सर्वं हि पुण्यकर्माचारापेक्षमेवेति कार्ष्णाजिनेर्मतम् ॥ \nतुशब्दः पूर्वमतव्यावृत्त्यर्थः, “रमणीयचरणाः, कपूयचरणाः” इति चरणशब्देन सुकृतदुष्कृते एव कर्मणी प्रतिपाद्येते, पुण्यं कर्माचरतीति चरतेः कर्मणि प्रसिद्धेः, न लक्षणा न्याय्येति बादरिर्मन्यते इदमेव सूत्रकाराभिप्रेतम्, तुशब्देन, पूर्वमताद्व्यावृत्तेः सुकृतदुष्कृते एवेति व्यावर्तनात् “आनर्थक्यमिति चेन्न तदपेक्षत्वादिति तु स्वीकृतम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.1.2 कृतात्ययाधिकरणम्\nकृतस्य कर्मणोऽन्ते निवर्तमानो भुक्तशिष्टकर्मवान्निवर्तत इति श्रुतिस्मृतिभ्यामवगम्यते। \"रमणीयचरणा रमणीयां योनिमापद्यन्ते\" इति श्रुतिः। \"ततः परिवृत्तौ कर्मफलशेषेण जातिं रूपम्\" इत्यादिका स्मृतिः।  आरोहणप्रकारेण मार्गैकदेशे, प्रकारान्तरेण चैकदेशे  ॥\n\"रमणीयचरणाः\" इति चरणशब्दान्न सानुशयः,  चरणशब्दस्य स्मार्ताचारविषयत्वादिति चेत्; अनुशयोपलक्षणार्था  चरणश्रुतिः, तस्यैव  सुखदुःखसाधनत्वात् ॥\nस्मार्ताचारस्यानुपयोगात् आनर्थक्यमिति चेत्; न, तदपेक्षत्वात् सर्वस्य पुण्यकर्मणः; \"संध्याहीनोऽशुचिर्नित्यमनर्हः सर्वकर्मसु\" इति वचनादिति कार्ष्णाजिनिमतम् ॥\n'रमणीयचरणाः' इति चरणशब्देन सुकृतदुष्कृते एवाभिधीयेते,  \"पुण्यं कर्माचरति\" इति प्रसिद्धेरिति  बादरिः। एतदेव स्वीकृतम्। स्मार्ताचारापेक्षं सर्वं पुण्यं कर्मेति च स्वीकृतम् ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.1.2 कृतात्ययाधिकरणम्\n।। कृतात्ययेऽनुशयवान् दृष्टस्मृतिभ्यां यथेतमनेवं च ।। 8 ।। विषयसिद्ध्यर्थमवान्तरसङ्गत्यर्थं चाह - केवलेति । यावत्संसारं प्रकृतिसम्बन्धोऽवर्जनीय इत्युक्त्तं तद्धेतुकर्मसम्बन्धोऽप्यवर्जनीय इत्युच्यत इति सङ्गतिरित्यर्थः । अमुष्माल्लोकान्निवर्त्तमानः किं सानुशयो निवर्त्तने? उत निरनुशय? इति चिन्ता । यावत्सम्पातं प्राप्यान्तमिति च वाक्यं किं सानुशयस्य निवत्तर्नं निरुणद्धि नेति? सम्पातकर्मशब्दौ किं कर्ममात्रपरौ? उत फलदानप्रवृत्तकर्मपरौ? किं\n\"तद्य इह रमणीयचरणाः\" इत्यादिवाक्यं सम्पातादिशब्दस्य फलप्रदानप्रवृत्तकर्मपरतामवगमयति नेति? किमत्र\nचरणशब्दः आचारपरः? उत सुकृतदुष्कृतपर? इति, यदा स आचापरः, तदा तेन वाक्येन सम्पातादिशब्दस्य फलदानप्रवृत्तकर्मपरत्वानवगमाद्यावत्सम्पातमित्यादिवाक्यस्य सानुशयनिवर्त्तनविरोधितया निरनुशयो निवर्त्तत इति स्यात्, यदा चरणशब्दः सुकृतदुष्कृतपरः तदा \"तद्य इह रमणीयचरणाः\" इत्यादिवाक्यैकार्थ्येन सम्पातादिशब्दस्य फलदानप्रवृत्तकर्मपरत्वावगमाद्यावत्सम्पातमित्यादिवाक्यस्य सानुशयनिवर्त्तनाविरोधिकया सानुशयो निवर्त्तत इति सिध्द्यति कृतात्ययेकृतस्य कर्मणोऽनुभवेन विनाश इत्यर्थः । अनुशयशब्दं व्याचष्टे - अनुशयो हीति । तच्चेति - तच्छब्दः कर्ममात्रपरः । यद्वा - नावशिष्यते । अवशिष्टं कर्म न सम्भवतीत्यर्थः । यावत्सम्पातमित्यस्य यावत्पतनमुषित्वेत्यर्थश्चेत् वाक्यवैयथ्यर्मित्यभिप्रायेणाह - सम्पतन्तीति । एवं प्राप्त इत्यादि - दृष्टशब्देन प्रत्यक्षश्रुतिर्विवक्षिता, अभ्याश इति पदं दिश इतिवत्प्रथमाबहुवचनम्, अभ्याङ्पूर्वादशूङ् व्याप्ताविति धातोरेवं रूपं भवति, य इहाभ्याशः- अभ्यागन्तारः- ते रमणीयचरणाः यत्- साधुकर्मकारिणो यदि- ते रमणीयां योनिमापद्येरन्नित्यर्थः । एवमुत्तरत्र द्रष्टव्यम् । अभ्याश इति पदं प्रत्यवरूढवाचि - स्मृतिरपीति । गौतमापस्तम्बवनचमुदाहृतम् - यावत्सम्पातमिति फलदानप्रवृत्तकर्मविशेषविषयमिति । अत्र किं स्वर्गकामनयाऽनुष्ठितस्यैव\nकर्मण एकदेशः फलदानाप्रवृत्तोऽप्यस्तीति सोऽनुशय इति फलदानप्रवृत्तशब्देन तद्वयवछेदः? उत स्वर्गार्थकर्मव्यतिरिक्त्तमैहिकफलं कर्मान्तरमप्रवृत्तफलमनुशय इति तद्वयवच्छेदो विवक्षितः, उच्यते- कर्मान्तरमनुशयः, न तु स्वर्गार्थकर्मण एकदेश इति, फलदानप्रवृत्तकर्मविशेषविषयमिति हि भाष्यं न तु कर्माम्शावषयमिति, वक्ष्यति च इष्टादेः कर्मणः स्वर्गोपभोगादेव समाप्तत्वादिति, स्वर्गार्थमैकदेशस्य तत्राभुक्त्तत्वं च \"स्वर्गकामो यजेते\"ति श्रुतिस्वारस्य विरुद्धम्, यत्र तु स्वर्गनरकाद्युपभुक्त्तकर्मशेषेण योन्यन्तरप्राप्तिर्वजनसिद्धा, तत्रोनेकशरीरारम्भफलकत्वमेकस्य कर्मण इति वचनबलादवगन्तव्यम्, तस्मादामुष्मिके कर्मजात उपभुक्त्तेऽवशिष्टमैहिकफलं कर्मान्तरजातमनुशयः- तद्वन्तराऽवरोहन्तीति श्रुत्यर्थापत्तिमाह - अभुक्त्तेति । पुण्यकर्मणो मुमुक्ष्वपेक्षया पापस्थानीयस्य प्रायाश्चित्तं ब्रह्मविद्या, यथेतं- यथागतम्, इण् गताविति धातुः, यथेतमनेवमिति पदद्वयस्यार्थमाह - आरोहणेति । ननु यथेतमिति व्याहतम् आरोहावरोहयोः क्रमवैपरीत्यात्, प्रतिलोमक्रमे यथेतमिति विवक्षितेऽप्यनेवमिति व्याहतमित्यत्राह - आरोहणं हीति ।। 8 ।।\n।। चरणादिति चेन्न तदुपलक्षणार्थेति कार्ष्णाजिनिः ।। 9 ।। वेदेचेति - पृथङ्निर्देशो भिन्नार्थत्वकृत इत्यर्थः । अनवद्यानि कर्माणीति यागाद्युच्यते \"यान्यस्माकं सुचरितानी\" त्याचार उच्यत इति पूर्वपक्षिणोऽभिप्रायः ।। पुण्यापापरपूकर्मफले इति - आचाराङ्गकानुष्ठितपुण्यापुण्यफले इत्यर्थः ।। 9 ।।\n।। आनर्थक्यमिति चेन्न तदपेक्षत्वात् ।। 10 ।। एतत्सूत्रार्थं पूर्वसूत्रार्थेन सङ्गमयति - अत इति ।।10।।\n।। सुकृतदुष्कृते एवेति तु वादरिः ।। 11 ।। आचारशब्दस्य साधारण्यं दर्शयति । कर्मणीति - कर्मणि चरतेः प्रयोगात्- कर्मानुष्ठाने प्रयोगादित्यर्थः । पृथङ्निर्देशस्यान्यथासिद्धिमाह - पृथङ्निर्देशस्य चेति । \"अनवद्यानि कमर्ाणीति\" प्रत्यक्षश्रुतिसिद्धं कर्मोक्त्तम्, अस्माकं सुचरितानीत्याचारानुमितश्रुतिसिद्धं कर्मोक्त्तमित्यर्थः । कार्ष्णाजिनिमताद्वैषम्यमाह - मुख्य इति । कार्ष्णाजिनिमते स्वीकृतांशमाह - आचारानुमितेति । अधिकरणार्थमुपसंहरति - अत इति ।।\n।। कृतात्ययाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.1.2 कृतात्ययाधिकरणम्\n7. इष्टापूर्तादिरूपं तनुभृदिह शुभं कर्म यत् किंच कुर्यात्  \nभुक्त्वा कृत्स्नं तदन्ते पुनरवनिमियादित्यसद्दृष्टबाधात् ।  \nकार्त्स्न्येनेत्यश्रुतत्वात् सुकृतफलतया जातिभेदा(भोगा)द्यधीतेः  \nतस्मात् प्रारब्धशेषैस्तदितरसहितैरापतेत् स्वर्गपान्थः ॥\n8. धूमं रात्रिं च पक्षं तिमिरकलुषितं दक्षिणावृत्तिमासान्  \nपश्चाल्लोकं पितॄणां गगनमपि मृतश्चन्द्रमभ्येति कर्मी ।  \nप्रत्यावृत्तौ तु चन्द्राद्गगनसततगौ धूममभ्रं च मेघं  \nव्रीह्यादीन्याति रेतस्सिचमथ जननीं यातनाचक्रवर्ती ॥\n9. आचारांशस्य साद्ध्यं चरणवचनतो जातिभोगादिकं स्यात्  \nकर्माचारौ विभक्तौ श्रुतित इति न सद्गत्यभावात्तथोक्तेः ।  \nमुख्यं वृत्त्या हि कर्मण्यपि चरणवचो नैकदेशे निरोद्ध्यं  \nजात्यादिः कर्मभेदप्रभव इति मिते चिन्त्यमाचारसाद्ध्यम् ॥\n10. प्राप्ताचारातिवृत्तौ प्रतिपदमृषयस्सस्मरुः प्रत्यवायान्  \nप्राचीनांहःप्रणाशं तदनुसरणतः पुण्यकर्मार्हतां च ।  \nनातस्सत्कर्ममात्रात् त्रिदिव इति धिया तत्परित्यागशङ्का  \nन ह्याचारप्रहीणे श्वदृतिजलसमश्शोधको वेदवर्गः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.1.2 कृतात्ययाधिकरणम्\n7. अत्र सङ्गतिर्भाष्ये \"केवलेष्टापूर्तदत्तकारिणां धूमादिना पितृयाणेन पथा गमनं कर्मफलावसाने पुनरावर्तनञ्चाम्नातं 'यावत्सम्पातमुषित्वाथैतमेवाध्वानं पुनर्निवर्तन्ते' इति । तत्र प्रत्यवरोहन् जीवः किमनुशयवान् प्रत्यवरोहति उत नेति संशय्यते इति । तदर्थविचारस्तु किं यावत्सम्पातमुषित्वा अथैतमेवाध्वानं पुनर्निवर्तन्ते इति आम्नातो निवर्तमानस्सानुशयो निवर्तते उत निरनुशय इति । किं 'यावत्सम्पातम्' इति वाक्यं सम्पातशब्दस्य फलदानप्रवृत्तकर्मपरत्वाभावेन सर्वकर्मपरत्वात् निरनुशयस्य निवर्तनमवगमयति नेति । किमत्र सम्पातशब्दः कर्ममात्रपर उत फलप्रदानप्रवृत्तकर्मपर इति । किं 'तद्य इह रमणीयचरणा अभ्याशो ह यत् ते रमणीयां योनिमापध्येरन्' इति वाक्यं सम्पातशब्दस्य फलप्रदानप्रवृत्तकर्मपरतामवगमयति नेति । किं 'रमणीयचरणाः' इति चरणशब्द आचारपर उत कर्मपर इति । अत्र पूर्वपक्षी मन्यते - इष्टापूर्तादीति । श्रौतस्मार्तं कर्म यद्यदिह करोति तत्कृत्स्नमपि स्वर्गादौ स्थलान्तरे भुक्त्वा तदन्ते पुनरिहायाति । अतो निरनुशय एवायाति । अनुशयो नाम - फलोदयपर्यन्तमात्मन्यनुशेत इति कर्मवर्ग उच्यते । तेन सर्वं कर्म भुक्त्वा स्वयमेवायातीति पूर्वपक्षिणोऽभिप्रायः । तत्प्रतिक्षिपति - इत्यसदिति । अत्र हेतुमाह - दृष्टबाधादिति । सर्वेषामपि कर्मणां परत्रैवोपभोगादनन्तरमागमने कर्मानुरूपं केचिच्चण्डालयोनिमापद्यन्ते केचिद्ब्राह्मणयोनिमिति दृष्टं वैषम्यं बाध्येत । किञ्च 'प्राप्यान्तं कर्मणस्तस्य' इत्यत्र कार्त्स्न्येन कर्मणोऽन्तं प्राप्येति न श्रूयते । तेनोपभुज्यमानस्य कर्मणोऽन्तं प्राप्य कर्मान्तरेण सहागच्छतीति कार्यानुरूपं स्पष्टमेतत् । युक्त्यन्तरमाप्याह - सुकृतेति । रमणीयचरणा रमणीयां योनिमापद्येरन् कपूयचरणाः कपूयां योनिमापद्येरन्निति सुकृतदुष्कृतफलत्वेन जातिभेदाध्ययनात् । उक्तमर्थं निगमयति - तस्मादिति । प्रारब्धशेषैस्तदितरसहितैरिति - अयमर्थः कर्मविपाकशास्त्रेष्वेकस्यैव कर्मणस्स्वर्गादिफलं तदन्ते पुनरैहिकफलमपि भोक्तव्यत्वेनाभिधीयते । तेन प्रारब्धफलमपि कर्म भुक्त्वा तदवशेषेणाभुक्तफलेन कर्मान्तरेण च युक्तः पुनरावर्तत इति सर्वप्रमाणाविरोधेन नेतव्यमिति । स्वर्गपान्थ इति 'गतागतं कामकामा लभन्ते' इति प्रमाणमुपदर्शयति ।8. अत्र 'यथेतमनेवञ्च' इति सूत्रखण्डे गमनागमनयोर्वैषम्यस्याभिधानात् तदेव वैषम्यं दर्शयति - धूममिति । धूमं रात्रिं तिमिरकलुषितं पक्षं दक्षिणावृत्तिमासान् पश्चात्पितृलोकं गगनं चन्द्रमपि मृतः कर्मी प्राप्नोति । प्रत्यावृत्तौ तु चन्द्राद्गगनं गगनाद्वायुं ततो धूमं तस्मादब्भ्रं अब्भ्रान्मेघम्, अत्राब्भ्रमेघशब्दौ चार्थभेदादपुनरुक्तौ, अपो बिभर्तीत्यब्भ्रशब्देन कथ्यते मेघ एव । 'मिह सेचने' इति सेचनावस्थाविशिष्टवेषेण स एव मेघ इत्युच्यते । व्रीह्यादीन् - पितृभक्षणीयव्रीह्यादीनित्यर्थः । रेतस्सिगिति जनक उच्यते । अथ जननीं यातीत्यन्वयः । यातनाचक्रवर्तीति - यातनाचक्रे वर्तते इत्यर्थः । अथवा संसारवर्त्मनि सर्वत्र वर्तत इति चक्रवर्ती ॥9. अत्र पूर्वपक्षवादी मन्यते - पूर्वकृतकर्मशेषेणावरुह्य जात्यादिकं प्राप्नोतीति भवतोक्तं, तन्नोपपद्यते, कपूयचरणाः कपूयां योनिमित्यादिना वाक्येन चरणस्यैवोपादानात् तस्य च केवलाचारमात्रत्वादिति । तदिदमाह - आचारेति । आगतस्य जातिभोगादिकं केवलाचारमात्रसाध्यं स्यात् चरणवचनात् । ननु आचार एव कर्म कर्मेवाचार इत्याशङ्क्य विभागमाह - कर्मेति । श्रूयते हि - 'यान्यनवद्यानि कर्माणि तानि सेवितव्यानि' 'यान्यस्माकं सुचरितानि' इति । तदिदं प्रतिक्षिपति - न सदिति । तत्र हेतुमाह - गत्यभावादिति । आचारस्य शब्दस्य कर्मवाचकत्वेऽपि कर्माचारयोर्द्वयोरपि तस्मिन्वाक्ये दृष्टत्वाद् गत्यभावेन शब्दसाफल्यार्थं तथाकथनम् । तदेवोपपादयति - मुख्यमिति । वृत्त्या प्रवृत्या कर्मण्यपि मुख्यं चरणवचनं नैकदेशे आचारमात्रे निरोध्यम् । 'पुण्यं कर्माचरति, पापं कर्माचरति', इति हि प्रयोगप्रसिद्धिरुपलभ्यते । एवं जात्यादिः कर्मभेदप्रभव इति कर्मविपाकशास्त्रैस्तत्रतत्र 'चण्डालः प्रेत्य जायते' 'शुचीनां श्रीमतां गेहे योगभ्रष्टोऽभिजायते' इति प्रमिते सति आचारसाध्यमचिन्त्यमेव न चिन्त्यमित्यर्थः । द्रृढतरप्रमाणप्रमितत्वात् । दृश्यते ह्याचारसाध्यतया 'सन्ध्याहीनोऽशुचिर्नित्यमनर्हः सर्वकर्मसु' इत्यादावुत्तरकर्माधिकारादिकम् ॥10. अत्र प्रसङ्गादाचारस्यावश्यकर्तव्यत्वमाह - प्राप्तेति । इत्थं किल कश्चिन्मनुते कर्मानुष्ठानादेव स्वर्गादिसिद्धिः, किमनेनाचारेणेति । तत्रोत्तरं प्राप्तेत्यादि । प्राप्तानां सन्ध्यावन्दनादीनामतिवृत्तौ ऋषयः प्रतिपदं प्रत्यवायानाहुः । उत्तरकर्मानधिकारादीन्दोषानित्यर्थः । तदनुसरणतः - आचारानुसारात् । प्राचीनपापप्रणाशञ्चाहुः । 'यदह्ना पापकार्षम्' इत्यादिभिश्श्रूयते । 'शुचिना कर्म कर्तव्यम्' इत्यादिना पुनराचारानुसारात् पुण्यकर्मार्हताञ्चाहुः । एवमेतैर्हेतुभिः सत्कर्ममात्रात् त्रिदिव इति धियैवाचारस्य परित्यागो नार्ह इत्याह - नात इति । अत्र प्रमाणं दर्शयति 'आचारहीनं न पुनन्ति' इत्यादिकम् - नहीति । आचारप्रहीणे पुरुषे श्वदृतिजलसमो वेदवर्गश्शोधको न भविष्यतीत्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.1.2 कृतात्ययाधिकरणम्\nअनात्मविदां परलोके भृत्यत्वादिप्रयुक्तदुःखवत् तल्लोकभोगस्य क्षयिप्णुत्वप्रयुक्तमपि दुःखमस्तीत्युच्यत इति तेषां देहसम्बन्धवत् तद्धेतुकर्मसंबंधोऽप्यवर्जनीय इति चोच्यत इति सङ्गतिः। इष्टादिकारिणां परलोके कर्मफलं भुक्तवतां कर्मफलावसाने पुनरावृत्तिराम्नाता- 'यावत्संपातमुषित्वाषऽथैतमेवाध्वानं पुननिवर्तत' इति। ते सानुशयानिवर्तते उत निरनुशया इति 'यावत्सम्पातमुषित्वे'ति श्रवणात्, 'रमणीयचरणा' इत्यादिश्रवणाच्च, संशये पूर्वपक्षः--- अनुशयोह्युपभक्तशिष्टं कर्म। तन्नसंभवति। 'यावत्सम्पातमुषित्वे'ति कृत्स्नकर्मफलोपभोगवचनात्। 'संपतन्त्यनेन स्वर्गं लोक' मितिहि संपातः कर्मोच्यते। 'प्राप्यांतं कर्मणस्तस्य यत्किंचेहल करोत्ययं। तस्माल्लोकात्पुनरेत्यस्मै लोकाय कर्मण इति श्रुत्यन्तरे निरवशेषभुक्तकर्मणः पुनरावृत्तिराम्नायत इति ततोऽपि निरनुषयत्वमवसीयते। न च कर्मविशेषाभावे पुनरावृतस्य कर्मानधीनब्राह्मणक्षत्रियादिजन्मानुपपत्तिः। चरणविशे- षेभ्यस्तदुपपत्तेः। 'तद्य इह रमणीयचरणाः अभ्याशोहयत्ते रमणीयां योनिमापद्येरन् ब्राह्मणयोनिं वा क्षत्रिययोनिं वा अभ्यइहकपूयचरणाः अभ्याशोह यत्ते कपूयां योनिमापद्येरन् श्वयोनिं वा सूकरयोनिं वा चंडालयोनिं\" वे'ति श्रवणात्। न च तत्र चरणशब्दः पुण्यपापरूपकर्मपरः। चरणशब्दस्य लौकिकैराचारशीलवृत्तपर्यायेषु संध्योपासनादिष्वेव व्यवह्रियमाणत्वात्। वेदेऽपि 'यान्यनवद्यानि कर्माणि तानि सेवितव्यानि, यान्यस्माकं सुचरितानि तानि त्वयोपास्यानी'ति यागादिकर्मणामाचाराणां च भेदेन निर्दिशाच्च। परलोकभोग्यं\" 'यागादिकर्मफलं, इह ब्राह्मणादिजन्माचारफल'मिति व्यवस्थित्यनंगीकारे संध्योपासनाद्याचाराणां वैयर्थ्यप्रसंगाच्चति। सानुशया एवावरोहंति 'तद्यइहरमणीयचरणा' इत्यादिश्रुत्या 'वर्णा आश्रमाश्च स्वकर्मनिष्ठाः प्रेत्य कर्मफलमनुभूय ततश्शेषेण विशिष्टदेशजातिकुलरूपायुश्रुतवृत्तवित्तसुखमेधसो जन्म प्रतिपद्यते विष्वंचोविपरीतानश्यंती'त्यादिस्मृत्याच तथावगमात्। 'यावत्संपात'मिति 'यत्किचे' तिचफलदानप्रवृत्तकर्मविशेषविषयं। अनादिजन्मप्रवाहसंचितानामभुक्तफलानामकृतप्रायश्चित्तानां च कर्मकोटीनां किचित्कर्मफलानुभवमात्रेण क्षयासंभवात्। एवं च चरणश्रुतिरपि कर्मोपलक्षणार्था, कर्मणामेवाभिधायिका वा। 'पुण्यं कर्माचरति पापमाचरती'ति व्यवहारात्। पृथङ्निर्देशस्य च प्रत्यक्षश्रुतिसिद्धं\" कर्म आचारानुमितश्रुतिसिद्ध- आचार इति द्विविधकर्मविषयत्वेन तदुपपत्तेः। न च ब्राह्मणजन्मादीनामपि कर्मफलतायामाचारवैयर्थ्यम्। आचारस्य कर्माधिकारहेतुत्वेनाचारसहितानामेव कर्मणा फलवत्त्वात् 'संध्याहीनोऽशुचिर्नित्यमनर्हस्सर्वकर्मसु। यदन्यत्कुरुते कर्म न तस्य फलभाग्भवे'दित्यादिस्मरणात्, तस्मात् सानुशयाएवावरोहन्ति। अतो बहुजन्म- परम्परानुभाव्यकर्मकोटीनामात्मज्ञामन्तरेण अनुभवमात्रेण कदाऽपि न क्षयः। अवरोहन्तश्च आरोहणप्रकारेण प्रकारान्तरेणचावरोहन्ति। आरोहणंहि धूमरात्र्यपरपक्षदक्षिणायनपितृलोकाकाशचंद्रक्रमेण, अवरोहणं तु चन्द्रस्थानादाकाशवायुधूमाभ्रमेधक्रमेणेति।। संग्रहकारिका।। यावत्सम्पातशब्दात्र्त्रिदिवमुपगतः कर्म भुक्तवा समस्तं\" संध्योपास्त्यादिरूपाद्भजति चरणतो विप्रजन्मादि भूयः। मैवं कर्माधिकारः खलु चरणफलं कर्मणैवान्यदाप्यं\" तस्मादिष्टान्यकर्मा व्रजति फलमुखं कर्म भुक्तवा धरित्रीं।। इति कृतात्ययाधिकरणम्।।2।।"
                            }
                        ]
                    },
                    {
                        "verse_number": 3,
                        "original_text": "Adhikarana 3.1.3 अनिष्टदिकार्याधिकरणम्\nअनिष्टादिकारिणामपि च श्रुतम्॥3.1.12॥\nसंयमने त्वनुभूयेतरेषामारोहावरोहौ, तद्गतिदर्शनात्॥3.1.13॥\nस्मरन्ति च॥3.1.14॥\nअपि सप्त॥3.1.15॥\nतत्रापि तद्व्यापारादविरोधः॥3.1.16॥\nविद्याकर्मणोरिति तु प्रकृतत्वात्॥3.1.17॥\nन तृतीये, तथोपलब्धेः॥3.1.18॥\nस्मर्यतेऽपि च लोके॥3.1.19॥\nदर्शनाच्च॥3.1.20॥\nतृतीयशब्दावरोधः संशोकजस्य॥3.1.21॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.1.3 अनिष्टदिकार्याधिकरणम्\nकेवलेष्टापूर्त्तदत्तकारिणश्चन्द्रमसं गत्वा सानुशया एव निवर्त्तन्त इत्युक्त्तम्, इदानीमनिष्टादिकारिणोऽपि चन्द्रमसं गच्छन्ति नेति चिन्त्यते ये विहितं न कुर्वन्ति, ये च निषिद्धं कुवर्न्ति, ते उभयेऽपि पापकर्माणोऽनिष्टादिकारिणः किं युक्त्तं? ते अपि चन्द्रमसं गच्छन्तीति; कुतः, तेषामपि हि तद्गमनं श्रुतं \"ये वै केचास्माल्लोकात्प्रयन्ति चन्द्रमसमेव ते सर्वे गच्छन्ति\" इत्यविशेषेण सवोषामेव गतिश्रवणात् एवं तर्हि सुकृतदुष्कृतकारिणोरुभयोरप्यविशिष्टैव गतिः स्यात्, नेत्याह -।12।\nतुशब्दः शङ्कां व्यावर्त्तयति, इतरेषामनिष्टादिकारिणां चन्द्रारोहावरोहौ संयमनेयमशासने तत्प्रयुक्त्तयातना अनुभूयैव, नान्यथा; कुतः, तद्गतिदर्शनात्; दृश्यते हि पापकर्मणां यमवश्यतया तद्गमनम् \"अयं लोको नास्ति न पर इतिमानी पुनः पुनर्वशमापद्यते मे\" \"वैवस्वतं सङ्गमनं जनानां यमं राजानम्\" इत्यादिषु। 13।\nस्मरन्ति च सर्वेषां यमवश्यतां पराशरादयः \"सर्वे चैते वशं यान्ति यमस्य भगवन् किल\" इत्यादिषु। 14।\nपापकर्मणां गन्तव्यत्वेन रौरवादीन् सप्त नरकानपि स्मरन्ति ननु सप्तसु लोकेषु गच्छतां कथं यमसदनप्राप्तिः, अत आह -। 15।\nतेष्वपि सप्तसु यमाज्ञयैव गमनादविरोधः अतोऽनिष्टादिकारिणामपि यमलोकं प्राप्य स्वकर्मानुरूपं यातनाश्चानुभूय पश्चाच्चन्द्रारोहावरोहौ स्तः इति प्राप्त उच्यते -। 16।\nतुशब्दः पक्षव्यावृत्त्यर्थः अनिष्टादिकारिणामपि चन्द्रप्राप्तिरस्तीत्येतन्नोपपद्यते; कुतः? विद्याकर्मणोरिति विद्याकर्मणोः फलभोगार्थत्वाद्देवयानपितृयाणयोः एतदुक्त्तं भवति - अनिष्टादिकारिणां यथा विद्याविधुर त्वाद्देवयानेन पथा गमनं न सम्भवति; तद्वदेवेष्टापूर्तदत्तविधुरत्वात्पितृपाणेन चन्द्रगमनमपि न सम्भवतीति देवयानपितृयाणयोर्विद्याविषयत्वं पुण्यकर्मविषयत्वं च कथमवगम्यत इति चेत्- प्रकृतत्वात्तयोः प्रकृता हि देवयाने विद्या, पितृयाणे च कर्म, \"तद्य इत्थं विदुर्ये चेमेऽरण्ये श्रद्धां तप इत्युपासते\" इत्युकत्वा \"तेऽर्च्चिषमभिसम्भवन्ति अर्चिषोऽहः\" इत्यादिना देवयानवचनात्, \"अथ य इमे ग्रामे इष्टापूर्त्ते दत्तमित्युपासते\" इत्युकत्वा \"ते धूममभिसम्भवन्ति\" इत्यादिना पितृयाणवचनाच्च \"ये वै के चास्माल्लोकात्प्रयन्ति चन्द्रमसमेव ते सर्वे गच्छन्ति\" इत्येतदपि वचनं \"य इष्टादिकारिणस्ते सर्वे\" इति परिणेयम् ननु पापकर्मणां चन्द्रगमनाभावे पञ्चमाहुत्यसम्भवात् शरीरारम्भ एव नोपपद्यते; \"पञ्चम्यामाहुतावापः पुरुषवचसो भवन्ति\" इति हि शरीरारम्भः श्रूयते, स चाहुतिश्चन्द्रप्राप्तिपूविर्केति दर्शितम्; अतः शरीरारम्भायैव तेषामपि चन्द्रारोहावरोहाववश्याभ्युपेत्यावित्यत आह -। 17।\nन तृतीयस्य स्थानस्य शरीरारम्भाय पञ्चमाहुत्यपेक्षा; कुतः? तथोपलब्धेः- तृतीयस्थानशब्देन केवलपाप कर्माण उच्यन्ते, तेषां देहारम्भे पञ्चमाहुत्यनपेक्षत्वमुपलभ्यते \"वेत्थ यथा केनासौ लोको न सम्पूर्यते\" इत्यस्य प्रश्नस्य प्रतिवचने \"अथैतयोः पथोर्न कतरेण च तानीमानि क्षुद्राण्यसकृदावर्त्तीनि भूतानि भवन्ति जायस्य म्रियस्वेत्येतत्तृतीयं स्थानं तेनासौ लोको न सम्पूर्यते\" इति तृतीयस्थानस्य द्युलोकारोहावरोहाभावेन द्युलोकासंपूर्तिवचनादस्य तृतीयस्थानस्य शरीरारम्भाय न पञ्चमाहुत्यपेक्षा पञ्चम्यामाहुतावितिं चापां पञ्चमाग्निसम्बन्धस्य पुरुषवचस्त्वहेतुत्वमात्रं प्रतिपादयति, नान्यन्निवारयति, अवधारणाश्रवणात्। 18।\nपुण्यकर्मणामपि केषाचित्पञ्चमाहुत्यनपेक्षया देहारम्भो लोके स्मर्यते द्रौपदीधृष्टद्युम्नप्रभृतीनाम्। 19।\nश्रुतावपि दृश्यते केषाञ्चित्पञ्चमाहुत्यनपेक्षया देहारम्भः \"तेषां खल्वेषां भूतानां त्रीण्येव बीजानि भवन्ति अण्डजं जीवजमुद्भिज्जम्\" इति एवमुद्भिज्जस्वेदजयोर्भूतयोः पञ्चमाहुतिमन्तरेणोत्पत्तिर्द्दश्यते ननु स्वेदजानामत्र न सङ्कीर्त्तनमस्ति \"त्रीण्येव वीजानि\" इति वचनात्; तत्राह -। 20।\nसंशोकजस्य स्वेदजस्यापि \"अण्डजं जीवजमुद्भिज्जम्\" इत्यत्र तृतीयेनोद्भिज्जशब्देनावरोधः सङ्ग्रहो विद्यते इत्यर्थः; अतः केवलपापकर्मणां चन्द्रप्राप्तिर्न सम्भवति। 21।\n।। अनिष्टादिकायर्धिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.1.3 अनिष्टदिकार्याधिकरणम्\nविहिताकरणप्रतिषिद्धसेवारताः पापकर्माणोऽपि धूमादिना चन्द्रमसं गत्वा निवर्तन्ते, उत नेति संशयः गत्वैव निवर्तन्त इति पूर्वः पक्षः, “ये वै के चास्माल्लोकात्प्रयन्ति चन्द्रमसमेव ते सर्वे गच्छन्तीति सर्वेषामविशेषेण चन्द्रगमनश्रुतेः राद्धान्तस्तु - “अथ य इमे ग्रामे इष्टापूर्ते दत्तमित्युपासते ते धूममभिसंभवन्तीति धूमादिना चन्द्रगमनस्य पुण्यकर्मफलत्वश्रवणात् तद्रहिताः पापकर्माणो न गच्छन्तीति “ ये वै के चेतिवचनं सर्वेषां पुण्यकर्मणां चन्द्रगमनविषयम् सूत्रार्थस्तु - अनिष्टादिकारिणामपि च श्रुतम् - अनिष्टादिकारिणामपि - इष्टापूर्ताद्यकुर्वतां पापिनामपि चन्द्रगमनमस्ति, “ये वै के चास्माल्लोकात् प्रयन्तीति यतोऽविशेषेण श्रुतम् ॥ \nइयांस्तु विशेषः - संयमने त्वनुभूयेतरेषामारोहावरोहौ तद्गतिदर्शनात् ॥3.1.13॥ तुशब्दः शङ्कां व्यावर्तयति इतरेषाम् - अनिष्टादिकारिणां चन्द्रारोहावरोहौ, संयमने - यमशासने यातनामनुभूयैव (पापफलमनुभूय इतरेषां पापिनां चन्द्रारोहावरोहौ) कुतः? तद्गतिदर्शनात् - पापिनां यमसदनगतिदर्शनात्, “वैवस्वतं सङ्गमनं जनानाम्” इत्यादौ ॥ \n“सर्वे चैते वशं यान्ति यमस्य भगवन्किल “इति पराशरादयस्स्मरन्ति च ॥ \nसप्तापि - पापकर्मणां गन्तव्यत्वेन सप्तापि रौरवादिनरकान् स्मरन्ति ॥\nननु सप्तसु लोकेषु गच्छतां कथं यमसदनप्राप्तिः? तत्राह - तेष्वपि सप्तसु रौरवादिलोकेषु तव्द्यापारात् - यमाज्ञयैव गमनादविरोधः अतोऽनिष्टादिकारिणामपि यमलोकं प्राप्य यमयातनाश्चानुभूय पश्चाच्चन्द्रारोहावरोहौ भवतः ॥\nइति प्राप्त उच्यते - विद्याकर्मणोरिति तु प्रकृतत्वात् ॥3.1.17॥ तु शब्दः पक्षव्यावृत्त्यर्थः नच पापकर्मणामर्चिरादिना ब्रह्मगमनं, धूमादिना चन्द्रगमनं च संभवति, तयोर्विद्याकर्मणोः फलत्वात् कथमिदमवगम्यते तत्फलत्वम्? इति प्रकृतत्वात् इत्थं प्रकृतत्वात् विद्याकर्मणी हि प्रकृत्य तत्फलत्वेन गतिद्वयं प्रतिपाद्यते, तद्य इत्थं विदुर्ये चेमेऽरण्ये श्रद्धा तप इत्युपासते तेऽर्चिषमभिसंभवन्तीति, “अथ य इमे ग्राम इष्टापूर्ते दत्तमित्युपासते ते धूममभिसंभवन्तीति च पापिनां विद्यारहितत्वेन ब्रह्मगमनाभाववत् पुण्यकर्मरहितत्वेन चन्द्रगमनमपि न संभवतीत्यर्थः ॥ \nपञ्चम्यामाहुतावापः पुरुषवचसो भवन्तीति पञ्चमाहुत्या देहारम्भश्रवणात् तस्याश्चन्द्रगमनपूर्वकत्वेन पापिनामपि देहारम्भाय चन्द्रगमनमवश्यम्भावीत्याशङ्क्याह - न तृतीये तथोपलब्धेः ॥3.1.18॥ केवलपापकर्माणः तृतीयस्थानम् न तृतीये स्थाने देहारम्भाय पञ्चमाहुत्यपेक्षाऽस्ति, तथोपलब्धेः - “वेत्थ यथा केनासौ लोको न संपूर्यते” इति द्युलोकस्याप्राप्ता क इति प्रश्नस्य प्रतिवचने “अथैतयोः पथोर्न कतरेण चन तानीमानि क्षुद्राण्यसकृदावर्तीनि भूतानि भवन्ति जायस्व म्रियस्वेत्येतत्तृतीयं स्थानं तेनासौ लोको न संपूर्यते” इति तृतीयस्य स्थानस्य द्युलोकाप्राप्तिश्रवणात् तस्य देहारम्भे पञ्चमाहुत्यनपेक्षत्वं ह्युपलभ्यते ॥ \nपुण्यकर्मणामपि केषाञ्चिद् द्रौपद्यादीनां देहारम्भे पञ्चमाहुत्यनपेक्षत्वं तस्य शिष्टलोकेऽपि च स्मर्यते ॥ \nश्रुतावपि दृश्यते केषाञ्चिद्देहारम्भे पञ्चमाहुत्यनपेक्षत्वं “तेषां खल्वेषां भूतानां त्रीण्येव बीजानि भवन्त्याण्डजं जीवजमुद्भिज्जम्” इति स्वेदजोद्भिज्जयोर्देहारम्भे पञ्चमाहुत्यनपेक्षत्वम् ॥\nआण्डजं जीवजमुद्भिज्जमित्यत्र स्वेदजस्य ग्रहणं न दृश्यत इत्याशङ्क्याह - तृतीयशब्दावरोधः संशोकजस्य ॥3.1.21॥ आण्डजं जीवजमुद्भिज्जमित्यत्र तृतीयेनोद्भिज्जशब्देन संशोकजस्य स्वेदजस्य अवरोधः - संग्रह इत्यर्थः अतः केवलपापकर्मणां चन्द्रारोहावरोहौ न संभवतः ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.1.3 अनिष्टदिकार्याधिकरणम्\nइष्टापूर्ताद्यकुर्वतामपि चन्द्रगमनमस्ति। \"ये वै के चास्माल्लोकात्प्रयन्ति चन्द्रमसमेव ते सर्वे गच्छन्ति \" इत्यविशेषात् ॥\nइष्टापूर्ताद्यकुर्वतां यमसदने तत्फलमनुभूय आरोहादि।  \"वैवस्वतं संगमनम्\" इत्यादौ तद्गतिदर्शनात् ॥\n\"सर्वे चैते वशं यान्ति यमस्य\" इत्यादि  ॥\nसप्त रौरवादीनपि स्मरन्ति ॥\nतत्रापि यमव्यापारादेव यमवश्यताया अविरोधः ॥\nविद्याकर्मणोः फलं ब्रह्मगमनं चन्द्रगमनं च। कथम् ? \"तद्य इत्थं विदुस्तेऽर्चिषमभिसंभवन्ति\" \"य  इष्टापूर्ते दत्तमित्युपासते ते धूममभिसंभवन्ति\" इति प्रकृतत्वात् ब्रह्मचन्द्रगमनयोः। अतः पापिनां न तद्गतिप्रसङ्गः ॥\nन च पापिनां द्युलोकगमनाय  चन्द्रलोकगमनापेक्षा , तेषां द्युलोकगमनाभावोपलब्धेः \"अथैतयोः पथोर्न कतरेणचन \" इत्यारभ्य \"एतत्तृतीयं स्थानं तेनासौ लोको न संपूर्यते\" इति। तृतीयस्थानमिति  पापकर्माण  उच्यन्ते ॥\nलोके च द्रौपद्यादीनां पुण्यकर्मणामपि  पञ्चमाहुत्यनपेक्षदेहारम्भः  स्मर्यते ॥\nतथा श्रुतावपि दृश्यते \"भूतानां त्रीण्येन बीजानि भवन्त्याण्डजं जीवजमुद्भिज्जम्\" इति स्वेदजोद्भिज्जयोस्तदनपेक्षत्वम् ॥\nस्वेदजस्योद्भिज्जशब्देन संग्रह इत्यर्थः ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.1.3 अनिष्टदिकार्याधिकरणम्\n।। अनिष्टादिकारिणामपि च श्रुतम् ।। 12 ।। अवान्तरसङ्गतिमाह - केवलेति । प्रकृतिसम्बन्धतद्धेतुकर्मसम्बन्धयोरवर्जनीयत्वमुक्त्तम्, तत्र कर्मसम्बन्धेऽपि साधुकर्मसम्बन्धनियमो नास्तीत्युच्यत इति सङ्गतिरिति भावः । किमनिष्टादिकारिणो यमयातनामनुभूय चन्द्रमसङ्गत्वा निवर्त्तन्ते? उत\nनेति,?,एकैकेचेति वाक्यं तेषां चन्द्रप्राप्तिं अवगमयति नेति किमत्र सर्वशब्दः प्रेतमात्रविषयः? उतेष्टादिकारिप्रेतविषयः? इति, किं पितृयाणगमनमनिष्टादिकारिणामपि? उतेष्टादिकारिणामेवेति? किम् \"अथ य इमे ग्राम\" इत्युपक्रमः पितृयाणस्येष्टादिकारिविषयतामवगमयति? नेति, किमनिष्टादिकारिणां पञ्चमाहुतिमन्तरेण पुरुषत्वसंपत्तिरस्ति? नेति । किं तृतीयस्थानमुपन्यस्योद्र्ध्वलोकासम्पूर्णवचनं तृतीयस्थानस्यपञ्चमाहुत्यनपेक्षतां पुरुषत्वनिष्पत्तेरवगमयति? नेति? यदा नावगमयति तदा पुरुषत्वसम्पत्तेः पञ्चमाहुतिसापेक्षत्वेन ये इमे ग्राम इत्युपक्रमस्य पितृयाणस्येष्टादिकारिविषयत्वानवगमकतया पितृयाणस्य सर्वसाधारणत्वादनिष्टादिकारिणामपि प्राप्तत्वात् \"सर्वे गच्छन्ती\"ति सर्वशब्दस्य प्रेतमात्रविषयतया ये वै केचेत्यादिवाक्येन सर्वेषां चन्द्रप्राप्त्यवगमादनिष्टादिकारिणोपि यातनानुभवादनन्तरं चन्द्रमसं गत्वा निवर्त्तन्त इति, यदा परलोकासम्पूरणवाक्यं तृतीयस्थानस्य पञ्चमाहुत्यनेपेक्षतां देहनिष्पत्तेरवगमयति तदा पुरुषत्वसम्पत्तेः पञ्चमाहुत्यनपेक्षतया य इमे ग्राम इत्युपक्रमस्यापि पितृयाणस्य इष्टादिकारिविषयत्वावगमकतया पितृयाणस्य सर्वसाधारणत्वाभावदनिष्टादिकारिणामप्राप्तत्वात् सर्वे गच्छन्तीति सर्वशब्दस्येष्टादिकारिप्रतविषयतया ये वै केचेत्यादिवाक्येन सर्वेषां चन्द्रप्राप्त्यनवगमादनिष्टादिकारिणो न चन्द्रमसं गच्छन्तीति सिध्यति, इष्टादिशब्देन इष्टापूर्त्ते उच्येते, अत्र देहारम्भस्य पञ्चमाहुत्यपेक्षारूपश्रुत्यर्थापत्तिश्चाभिप्रेता ।। * ।। अनन्तरसूत्रशङ्कामवतारयति - एवं तर्हीति । अविशिष्टैवगतिः स्यादिति - पापस्य निष्फलत्वं स्यादित्यर्थः।\n।। संयमने त्वनुभूयेतरेषामारोहावरोहौ तद्गतिदर्शनात् ।। 13 ।। संयमन इति निमित्ते सप्तमी, यमाज्ञयेत्यर्थः, अयं लोको नास्ति न पर इति- अत्रामुत्र च सुखं नास्तीत्यर्थः । तद्गतिदर्शनादित्यत्रोदाहृते वाक्ये पापफलानुभवाश्रयणाच्चोद्यं तदवस्थमिति शङ्कायामाह।।\nस्मरन्ति च ।। 14 ।। पूर्वसूत्रे प्रकृतेष्वारोहादिषु सम्वादकस्मृतिविषयांशं दर्शयति - यमवश्यतामिति ।\n।। अपि सप्त ।। 15 ।। नरकविषयवचनानां प्रसिध्द्यतिशयादनुपादानम् ।। * ।। अनन्तरसूत्रशङ्कामाह - नन्विति । सप्तसु लोकेषु - स्थानेष्वित्यर्थः, यमसदनप्राप्तिवचनानि पुराणादिषु पठ्यन्ते- तन्निबन्धनेयं शङ्का ।\n।। तत्रापि तद्वयापारादविरोधः ।। 16 ।। व्यापारः प्रशासनरूप इति दर्शयति । यमाज्ञयेति - यमसदननरकप्राप्त्योः क्रमादविरोधं इत्यर्थः । पूर्वपक्षमुपसंहरति - अत इति ।\n।। विद्याकमर्णोरिति तु प्रकृतत्वात् ।। 17 ।। फलभोगार्थत्वादिति - सम्बन्धसामान्यविषया षष्ठी तादर्थ्यपर्यवसायिनी, तादर्थ्यं च तत्फलभोगार्थत्वं, इतिश्च हेतावित्यर्थः ।। विद्याप्रसङ्गः किमर्थः इत्यत्राह - एतदुक्त्तमिति । दृष्टान्ततयेत्यर्थः आ- विद्याविषयत्वं पुण्यकमर्विषयत्वं चेति । विषयशब्देन फलं विवक्षितम्, विशिम्षन् हि विषयः, परिणेयं निर्वाह्यम् ।। * ।। अनन्तरसूत्रमवतारयति - नन्विति ।\n।। विद्याकर्मणोरिति तु प्रकृतत्वात् ।। सम्बन्धसामान्यविषया षष्ठीति - अयमत्र सौपिदान्वयक्रमः देवयानपितृयाने इति प्रथमानावचनान्तं पदमध्याहार्य्यम्, ततश्च यतो देवयानपितृयाने विद्याकर्मणोः विद्याकर्मसम्बन्धिनी विद्याकर्मार्थे इति यावत्, तादर्थ्यञ्च तत्फलानुभावार्थत्वमेव, इतिर्हेतौ, ततश्च यतो देवयानपितृयाने विद्याकमर्फलार्थे, अतो विद्याकर्मविधुरेषु न देवयानपितृयाने विद्याकर्मफलायै अतो विद्यार्मविद्युरेषु\nन देवयानपितृयाने इत्यर्थः । ननु कुतो देवयानापितृयानयोर्विद्याकर्मार्थत्वमित्यत्राह - प्रकृतत्वादिति । विद्वांसमिष्टादिकारिणञ्च प्रकृत्याम्नानादित्यर्थः, यद्यपि विद्याकर्मणोरिति साध्यसाधनभावे षष्ठी, देवयानपितृयानयोः विद्याकर्मसाध्यत्वादित्यर्थाश्रयणे प्रतीतिसौकर्यं भवति, अत एव हि \"देवयानपितृयानयोः विद्याविषयत्वं पुण्यविषयत्व\"मिति वक्ष्यति, ततश्चोक्त्तक्लिष्टगतिमन्तरेणैव विवक्षितार्थस्य प्रतिपत्तिस्सुलभा, तथापि देवयानपितृयानयोः फलभूतयोः फलान्तरशेषत्वमप्यस्तीति सूचयितुं तथोक्त्तमिति द्रष्टव्यम् । विशिंषन् हि विषय इति पाठः समीचीनः, \"विशब्दो हि विशेषार्थ सिनोतिर्बन्ध उच्यते विशेषेण सिनोतीति विषयोऽतो नियामक\" इत्यभियुक्त्तोक्त्तेः, सिञ् बन्धने,कर्त्तर्युत् सृष्टोऽच्प्रत्ययः, (कतर्रि रनुः. शतृ प्रत्ययः विषिष्वन्?) यद्वा विशिंषन् इत्येतत् फलितार्थकथनम्, ननु देवयानपितृयानयोर्विद्याकमर्फलार्थत्वात् विद्याभावेन देवयानाभाववत् कर्माभावेन पितृयानाभाव इति सूत्रार्थाश्रयणमस्थानविजृम्भणम्, न हि पूर्वपक्षिणा देवयानेन पितृयानेन वा चन्द्रप्राप्तिराशङ्किता \"ये वै केचास्माल्लोकात् प्रयन्ति चन्द्रसमेव ते सर्वे गच्छन्ति\" इति कौषीतकीवचनानुसारेण चन्द्रप्राप्तिमात्रमाशङ्कितम् नैतस्य पितृयानप्रापकं किञ्चिदस्ति नियामकम्, येनात्र पूर्वपक्ष्यभिमतं स्यात्, अत एव आचार्यः स्वयमेव यादवमिश्रमतदूषणावसरे वक्ष्यति, \"गन्तव्यैक्येपि गन्तृभेदेन मार्गनियमश्च भवति\" इति, तथा घूमादिनिरपेक्षापितृलोकप्राप्तिः सम्भवति इति, अत एव देवयानस्य दृष्टान्तीकरणमप्ययुक्त्तम्, तदभावस्य सम्प्रतिपन्नत्वे हेत्वभावादिति चेन्न, द्वे सृती अृणवं पितृणामुत देवानामुत मर्त्यानां ताभ्गयामिदं विश्वं एतत् समेति\" इति बृहदारण्यकश्रुत्यनुसारेण गतिद्वयव्यतिरिक्त्तगत्यन्तराभावात्, \"एतेन प्रतिपद्यमानाः इमं मानवमावर्त्तं नावर्त्तन्ते\" इति देवयानस्यानावृत्तिहेतुत्वात्, पितृयानेन पथा चन्द्रमसं गच्छन्तीत्येवं पूर्वपक्षीकत्तर्व्यतया भाष्यकारोक्त्तरीत्या विद्याकर्मणोरिति सूत्रार्थाश्रयणस्य स्थानविजृम्भणत्वा भावात् ।।17।।\n।। न तृतीये तथोपलब्धेः ।। 18 ।। वेत्थेत्यादि । सम्पूर्यते-प्राप्यत इत्यर्थः, कतरेण च- न केनचिदित्यर्थः, जायस्व म्रियस्य इति- ईश्वरशासनानुवत्तिर्नीत्यर्थः । जायन्ते म्रियन्ते इति वार्थः- वेदस्वातन्त्रात् जज्ञे मम्रे इति भूतार्थता वा- \"पुरीमवस्कन्द लुनीहि नन्दन\" मित्यादिवत् कर्मफलानुभवाश्रयतया स्थानशब्दवाच्यत्वम् । पञ्चम्यामिति - अत्यन्तायोगव्न्यवच्छेद एव- नान्ययोगव्यवच्छेद इत्यर्थः, कुत इत्यत्राह - अवधारणाश्रवणादिति ।।18।।\n।। स्मयेतेऽपि च लोके ।। अपिशब्दसूचितमाह - पुण्यकर्मणामिति । पुण्यकर्मस्वप्ययं नियमो भज्यते, किं पुनः पापकर्मस्विति भावः, सूत्रार्थसमुच्चयपरश्चशब्द इति स्फुटत्वादनुक्त्तिः, लोकशब्दः प्रसिध्द्यतिशयद्योतनार्थः ।।19।।\n।। दर्शनाच्च ।। 20 ।। बीजत्रैविध्यं तत्कार्यभूतत्रैविध्येन श्रुतिर्विवृणोति अण्डजमिति । जीवजं- जरायुजम् उद्भिज्जशब्दार्थ एव वक्ष्यमाणसूत्रानुरोधेन विवृतः - उद्भिज्जस्वेदजयोरिति ।। * ।। अनन्तरसूत्रमवतारयति - नन्विति ।\n।। तृतीयशब्दाव रोधः संशोकजस्य ।। 21 ।। उद्भिज्जस्य पञ्चमाहुतिनिरपेक्षत्वसम्प्रतिपत्तेः, पृथिव्यूष्मजत्वायोनिजत्वपापोत्तरत्वसाम्याच्च तृतीयशब्देन सङ्ग्रहः- न तु प्रथमेन द्वितीयेन चेति भावः अधिकरणार्थमुपसंहरति ।। अत इति ।। * ।। परे तु- संयमने त्वित्यादिनि सिद्धान्तसूत्राणि वर्णयन्ति तु शब्दानुरोधात् यमवश्यतास्मरणसप्तनरकस्मरणपरयोः सूत्रयोश्च साफल्यात्, ते हि चन्द्रप्राप्तिप्रतिषेधसमर्थे पूर्वपक्षविषयत्वे तु तयोस्सूत्रयर्ोन किञ्चित्प्रयोजनं, रौरवादिषु चित्रगुप्तादीनामधिष्ठातृत्वं स्मर्यमाणं यमाज्ञामूलमित्यधिष्ठातृद्वयाविरोधपरं \"तत्रापि तद्वयापारादविरोधः\" इति सूत्रं च व्याक्यातम्, अत्रोच्यते- विद्याकर्मणोरिति सूत्रस्थतुशब्दस्य सिद्धान्तद्योतकत्वाभावे प्रयोजनाभावात् द्वितीयसूत्रस्थतुशब्दस्य शङ्कविशेषव्यावर्त्तकतयाऽपि सफलत्वात् सूत्रपञ्चकं पूर्वपक्षविषयं भवितुमर्हतीति विद्याकर्मणोरित्यत्र तु शब्दः शङ्कामात्रव्यवच्छेदक इति चेन्न, तदसम्भवात्, विद्यया देवयाने कर्मणा पितृयाणे च पथ्यनधिकृतानां तृतीयस्थानसम्बन्धप्रतिपादनाच्च अनिष्टादिकारिणां चन्द्रप्राप्त्यभाव इति हि सूत्रार्थो व्याख्यातः, न हि तत्र व्युदसनीया काचिच्छङ्का सम्भवति, श्रुत्या सर्वेषां चन्द्रप्राप्तिशङ्का व्युदसनीयेति चेत्तर्हि पूर्वपक्ष\nएवात्र तु शब्दव्युदसनीय इत्युक्त्तं स्यात्, द्वितीयसूत्रे तु व्युदसनीयशङ्कोपन्यस्ता । किञ्चारोहावरोहशब्दास्वारस्यं स्फुटम्, नरकेषु यामिर्यात्तना अनुभूयास्मिन् ,लोके जायमानानामुन्नतस्थानप्राप्तेस्ततोऽवरोहणस्य चाभावात् पूर्वं यमालयमारोहति ततो नरकप्राप्तिः पुनर्जन्मावधिको व्यापारोऽवरोह इति चेन्न, अनुभूयेति ल्यबन्दनिर्द्देशेनारोहावरोहयोरपि पश्चाद्भावित्वावगमात्, नरकानुभवादनन्तरं यमालयमारुह्य ततोऽवरोहन्तीति चेन्न, अश्रुतत्वात् कल्पकाभावाच्च भवतां ग्रन्थेषु तथाऽनुक्त्तत्वाच्च । यमप्राप्तिवाक्ये पापफलानुभवाश्रवणेन पापवैयर्थ्यचोद्यस्य तदवस्थत्वशङ्कापरिहारार्थतया \"स्मरन्ति च\" \"अपि सप्त\" इति सूत्रयोः साफल्यमित्युक्त्तम् । \"तत्रापि तद्वयापारादविरोधः\" इत्यत्र कस्याविरोध इत्याकांक्षायां नरकगमनाविरोध इति युक्त्तं पूर्वसूत्रोत्थापितत्वात्तद्विरोधस्य, चित्रगुप्ताद्यधिष्ठानस्याप्रकृतत्वाच्च, अन्ये तु न तृतीय इत्यतः पूवमेवाधिकरणसमाप्तिमिच्छन्त एवं वर्णयन्ति । अनिष्टादिकारिणोऽमुं लोकं धूमादिना मार्गेण गच्छन्ति नेति विषये तत्र पापफलभोगाभावात् कर्मणा विना भोगसम्भवे शास्त्रवैयर्थ्याच्च न गच्छन्तीति पूर्वः पक्षः । \"द्वे सृती अृणवं पितृणामहं देवानामुत मर्त्यानां ताभ्यामिदं विश्वमेजत्समेति यदन्तरा पितरं मातरं च\" इति श्रुतेः आपितृलोकात्तेनैव मार्गेण गमनमिति सिद्धान्त इति भोगाभावव्युदासपरं द्वितीयं सूत्रमाहुः \"अपि सप्त\" इति सूत्रं च \"मत्तो भीता यान्ति जना\" इत्यादि मृत्युगीतश्लोकसप्तकविषयम्, तेषु पुण्यकर्मफलस्यापि यमाधीनत्वाम्नानाविरोधः पुण्यकर्मस्वपि पुरुषेषु यमव्यापराभ्युपगमादिति तत्रापीत्यादिसूत्रस्यार्थ इत्याहुः । यद्वा आरोगभ्राजादिसूर्यसप्तकविषयम् \"अपि सप्ते\"ति सूत्रं \"कश्यपादुदिताः सूर्याः पापान्निध्नन्ति सर्वदा\" इति पापकृतां यातयितृत्वश्रवणात् \"सप्तसूर्या दिवमनुप्रविष्टाः तानन्वेति पथिनिर्दक्षिणावान्\" इति तेषां पुण्यकृत्प्राप्यत्वाविरोधश्च\" पुण्यकृत्स्वपि तद्वयापाराभ्युपगमादिति तदनन्तरसूत्रार्थ इति योज नान्तरं कृतं सूत्रद्वयस्य । \"अथैतयोः पथोः न कतरेण च तानीमानि क्षुद्राण्यसकृदावर्तीनी\"ति मार्गद्वयभ्रष्टानां\nतृतीयस्थानप्राप्तिवचनादनिष्टादिकृतां पितृयाणप्राप्तिनर्ास्तीति शङ्कापरिहारपरं विद्याकर्मणोरिति सूत्रम्, एतयो\nपथोरिति पथिन्शब्दो न मार्गद्वयपरः, तत्परत्वे हि मार्गसम्बन्धो निषिद्धो भवेत् किन्तु तत्प्राप्तिसाधनविद्याकर्मपरः, तयोः प्रकृतत्वात्, मार्गयोश्च प्रकृतत्वे सत्यपि ताभ्यां गमनस्यापुरुषतन्त्रस्य विधातुमशक्यतया तत्साधनस्यैव विधेयत्वाद्विद्याकर्मपरिभ्रंशापराधेन दुर्गतिप्रदर्शेनपरा श्रुतिरिति नात्र मार्गद्वयसम्बन्धनिषेधः, अतः पितृयाणेनानिष्टादिकारिणां यमप्राप्तिरिति वर्णितम्, न तृतीय इत्यादिकमधिकरणान्तरं तृतीयस्थानमृतानां चन्द्रविषयसर्वगमनश्रवणदेहारम्भकपञ्चमाहुत्यपेक्षाभ्यां पितृयाणप्राप्तिं पूर्वपक्षीकृत्य \"जायस्व भ्रियस्वे\"ति विशेषवचनानुपपत्त्यादिभिः पितृयाणगमनं नास्तीति सिद्धान्तितं, तत्र तावत् पूर्वाधिकरणस्य पूर्वपक्षराद्धान्तावनुपपन्नौ राद्धान्तस्य प्रमाणविरोधात्, यथा विद्वदधिकारस्य देवयानस्याविद्वद्विषययत्वमयुक्त्तम्,तथा \"अथ य इमे ग्राम इष्टापूर्त्ते दत्तमित्युपासते ते धूममभिसम्भवन्ती\"ति पुण्यकृदधिकारतया प्रतिपादितस्य पितृयाणस्या पुण्यकृत्से व्यत्वं ह्यनुपपन्नं \"ताभ्यामिदं विश्वमेजत्समेती\"ति बलादुपपन्नमिति चेत्तर्हि अत एव तृतीयस्थानमृतानामपि पितृयाणेन प्राप्तिः स्यात् विश्वशब्दासङ्कोचात्, जायस्व भ्रियस्वेत्यादिवाक्यवशात्सङ्कोच इति चेत् तर्हि पुण्यकृदधिकारतया प्रतिपादितस्य पितृयाणस्य पुण्यकृत्सेव्यत्ववाक्यबलादपुण्यकृभ्द्योऽपि सङ्कोच आश्रीयताम् , यमसदनस्य पितृलोकैकदेशत्वात्पितृलोकप्राप्त्यन्यथाऽनुपपत्त्या धूमादिप्राप्तिरपुण्यकृतां कल्प्येति चेत्तर्हि तृतीयस्थानमृतानां शरीरग्रहणान्यथानुपपत्त्या चन्द्रपर्यन्तधूमादिमार्गप्राप्तिः कल्प्यतां तत्र वचनविरोधाद्देह ग्रहणस्य पञ्चमाहुतिनैरपेक्ष्यं चेत् पुण्यकृदधिकारवचनविरोधादेव यमसदनप्राप्तेर्धूमादिमार्गनैरपेक्ष्यं कल्प्यतां गन्तव्यैक्येऽपि गन्तृभेदेन मार्गा-नियमश्च सम्भवति, यथा चन्द्रप्राप्तिर्विर्दुषां देवयानापेक्षा, अविदुषां तन्निरपेक्षा, एवं यमसदनप्राप्तिरपि पुण्य- कृतां धूमादिसापेक्षा, अपुण्यकृतान्तु तन्निरपेक्षेति युज्यते, अत एव पूर्वपक्षवर्णनं चातिमन्दम्, अत एव संय- मने त्वित्यादिसूत्राणि न भोगाभावव्युदासपराणि, किन्तु पूर्वपक्षे पुण्यापुण्यकृतां गत्यविशेषशङ्काव्युदासपराणि भवितुमर्हन्ति, अत एव \"अपि सप्ते\"ति सूत्रस्य मृत्युगीत श्लोकसप्तकविषयत्वमयुक्त्तम्, कर्मवश्यानां मर्त्यानां यमवश्यत्वे संशयाभावात्, पापिनां दुःखभोक्त्तृत्वे संशयाभावादारोगभ्राजादिसप्तसूर्यविषयत्वं चायुक्त्तम्, अतः पुण्यापुण्यकृतां स्थानतोऽपि फलवैषम्यपरत्वमेव युक्त्तम् । अथैतयोः पथोरिति वाक्ये च पथिञ्शब्दस्यविद्या-कर्मविषयत्वादपि देवयानपितृयाणविषयत्वं युक्त्तं मुख्यत्वात्, मार्गवाचिशब्दस्यानुष्ठानविशेषविषयत्वं हि गौणं, मुक्ये सम्भवति, च तदन्याय्यम्, पुरुषतन्त्रत्वाद्विद्याकर्मणी एव विधेये इति चेत्, सत्यं तयोः पुरुषतन्त्रत्वन्त-द्विधानपरत्वं पथिञ्शब्दस्य मुख्यत्वेऽप्युपपद्यते विद्याकर्मफलभूतमार्गभ्रष्टानां दुर्गतिसङ्कीर्त्तनस्य विद्याकर्मविदा-नौपयिकत्वात् यतः \"विद्याकर्मणोरिति त्वि\"ति सूत्रेणापुण्यकृतां धूमादिप्राप्तिर्विनिवारिता, अत एव तृतीयस्थान-मृृतानां चन्द्रप्राप्तिशङ्का दूरादपास्तेति नाधिकरणं पृथग्वर्णनीयम् । अत एव न तृतीय इत्यादिसूत्राणां पूर्वप्रकृतसाध्योपपादकतया ऐकाधिकरण्यमेव युक्त्तम् ।। * ।।\n।। अनिष्टादिकार्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.1.3 अनिष्टदिकार्याधिकरणम्\n11. सर्वेषां देहपाते सति नियमवती चन्द्रमःप्राप्तिरुक्ता  \nतस्मात् पापोत्तराणां निरयगतिपुरस्कारिणी सेति चेन्न ।  \nलोकस्संपूर्यते तैर्न पर इति गिरा संकुचेत् सर्वशब्दः  \nतेऽतस्तद्यातनान्ते तत इह सहसा कुत्सितां यान्ति योनिम् ॥\n12. जन्मप्राप्तिर्जरायुप्रभृतिषु भविनां कर्मपाकैर्विचित्रा  \nभूयिष्ठैः पुण्यपापैरपवदनवती पञ्चमाहुत्यपेक्षा ।  \nतद्वद्धूमादिमार्गः कति कति च शुभैरुत्कटैर्देहपाते  \nदिव्यं रूपं विमानादिकमपि सपदि प्राप्य याताः प्रसिद्धाः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.1.3 अनिष्टदिकार्याधिकरणम्\n11. अत्र सङ्गतिर्भाष्ये 'केवलेष्टापूर्तदत्तकारिणश्चन्द्रमसं गत्वा सानुशया एव निवर्तन्त इत्युक्तम् । इदानीमनिष्टादिकारिणोऽपि चन्द्रमसं गच्छन्ति नेति संशय्यते' इति । तदर्थविचारस्तु - किमनिष्टादिकारिणोऽपि यमयातनामनुभूय चन्द्रमसं गत्वा निवर्तन्त उत नेति । किं 'ये वै के च' इति वाक्यमनिष्टादिकारिणामपि चन्द्रमसः प्राप्तिमवगमयति नेति । किमत्र सर्वशब्दः प्रेतमात्रविषयः उतेष्टादिकारिप्रेतविषय इति । किं पितृयाणगमनम् अनिष्टादिकारिणामपि उतेष्टादिकारिणामेवेति । किं 'य इमे ग्राम इष्टापूर्त' इत्युपक्रमः पितृयाणस्येष्टादिकारिमात्रविषयत्वमवगमयति नेति । किम् अनिष्टादिकारिणां पञ्चमाहुतिमन्तरेण पुरुषत्वसम्पत्तिरस्ति नेति । 'वेत्थ यथा केनासौ लोको न सम्पूर्यते' इत्यस्य प्रतिवचने 'अथैतयोः पथोः' इत्युपक्रमस्य 'जायस्व म्रियस्वेत्येतत् तृतीयं स्थानं तेनासौ लोको न सम्पूर्यते' इत्येतस्य स्वर्लोकारोहाभावः, तृतीयस्थानस्य पञ्चमाहुतिमन्तरेण पुरुषत्वनिष्पत्तिमवगमयति नेति । अत्र पूर्वपक्षमारचयति - सर्वेषामिति । सर्वषां देहपाते सति नियमवती चन्द्रमसः प्राप्तिरुक्ता, तस्मात्पापोत्तराणामधिकपापोपहतानामपि निरयगतिपुरस्कारिणी चन्द्रप्राप्तिरिति । उक्तं प्रतिक्षिपति - नेति । प्रतिक्षेपमेव विवृणोति - लोक इति । अयमर्थः - 'चन्द्रमसमेव ते सर्वे गच्छन्ति' इति सर्वशब्दासङ्कोचार्थमेव ह्यनिष्टादिकारिणामपि चन्द्रमसः प्राप्तिर्भवतोच्यते । 'तेनासौ लोको न सम्पूर्यते' इति वचनबलात्सङ्कोचो न दोष इति । उक्तमर्थं निगमयति - त इति । अनिष्टादिकारिणस्ते यमशासनेन तद्यातनान्ते चन्द्रमसमप्राप्यैव कुत्सितां योनिं प्रतिपद्यन्त इति ॥12. ननु पञ्चमाहुत्यपेक्षया जन्मवतां जन्म कथ्यते, कथं तर्हि पापोत्तराणां पञ्चमाहुतिमन्तरेण जन्म भवतीत्याशङ्क्याह - जन्मेति । जरायुजप्रभृतीनां जन्म तावत् प्रमाणप्रतिपन्नमेव । अथापि पञ्चमाहुत्यपेक्षा वक्तुं न शक्यत एव पितृशरीरान्मातृशरीरप्रवेशादर्शनात् । कथं तर्हि प़ञ्चमाहुत्यपेक्षावचनमित्याशङ्क्याह - भूयिष्ठैरिति । अयमर्थः पञ्चमाहुत्यपेक्षावचनं सामान्यम् । तत्तु यत्रापवादो नास्ति तत्रैवावकाशं लभते, नान्यत्र । भूयिष्ठादृष्टजन्मानो द्रौपदीधृष्टध्युम्नादयः पञ्चमाहुतिं नापेक्षन्ते । एवं जरायुजादयोऽपि भूयिष्ठपापजन्यत्वात् । तद्वदेव प़ञ्चमाहुत्यपेक्षावत् धूमादिमार्गोऽप्यवदनवानित्यर्थः । अस्मिन्नर्थे सुकृतविशेषादतिशयिताद्ब्रह्मलोकप्राप्तिपर्यन्तं स्वतस्सिद्धदिव्यदेहादिपरिग्रहेण प्रयाताः कतिकति श्रूयन्ते । त एव पञ्चमाहुत्यनपेक्षदेहपरिग्रहे दृष्टान्ततयोपादेया इत्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.1.3 अनिष्टदिकार्याधिकरणम्\n'यावत्, यत्किञ्चे'त्युक्तवत् 'चन्द्रमसमेवे'त्यत्र सर्वश्रुतिर्नसंकोचनीयेति प्रत्यवस्थानात्त्संगतिः। किमनिष्टादिकारिणो विहितमकुर्वाणाः\" निषिद्धं कुर्वाणाश्च यमयातनामनुभूय पश्चाच्चंद्रमसं गत्वा निवर्तते, उत चन्द्रमसं नगच्छंतीति संशये पूर्वपक्षः--- तेऽपि चन्द्रमसंगच्छन्ति। 'ये वै केचास्मालोकात्प्रयंति चन्द्रमसमेव ते सर्वे गच्छन्ती'त्यविशेषेण श्रवणात्। अन्यथा प्रथमाहुत्यभावे योषिदग्न्याहुतेः पंचमत्वाभावेन तेषां पंचमाहुत्यपेक्षदेहारंभाभावप्रसंगात्। एवं तर्हि सुकृतदुष्कृतकारिणोरविशिष्टैव गतिस्स्यादितिचेत् न। अनिष्टादिकारिणां यमयातनानुभवेन विशेषात् 'अयं लोको नास्ति पर इति मानी पुनः पुनर्वशमापद्यते मे 'सर्वे चैते वशं यांति यमस्य भगवन्किले' त्यादिश्रुतिस्मृतिदर्शनात् पापकर्मणां यातनानुभवार्थं पाताळानामधोभागे रौरवादिसप्तमहानरकस्मरणाच्च। ननु रौरवादीन् गच्छतां पापकर्मणां कथं 'वैवस्वतं संगमनं जनानां यमं राजानं हविषादुवस्यते'ति श्रुता यमसदनप्राप्तिः, कथं च लोकांतरेषु नरकानुभवस्य 'पुनः पुनर्वशमापद्यते' इति श्रुतं यमाधीनत्वमिति चेत् नायं विरोधः। पापकर्मणो यमसदनं गत्वा तन्नियोगादेव नरकान् प्राप्य यातनामनुभवंतीति कल्पनात्। तस्माद्यातनानुभवानंतरं चंद्रमसं गच्छंतीति तेषामपि चंद्रलोकप्राप्यता कियदपि सुखं संभवतीति। एवं प्राप्ते सिद्धान्तः- न पापिनश्चंद्रमसं गच्छंति। विद्याकर्मविधुरत्वात्। यथाहि तेषां विद्याविद्युरत्वात् 'तद्य इत्थं विदुर्येचेमेऽरण्ये श्रद्धां\" तप इत्युपासते तेऽर्चिषमभिसम्भवन्ती'ति विद्यावतः प्रकृत्याम्नाता देवयानगतिर्नसम्भवति, एवं 'अथ य इमे ग्राम इष्टापूर्ते दत्तमित्युपासते ते धूममभिसम्भवन्ती'त्यादिनेष्टादिकारिणः प्रकृत्याम्नातापितृयाणगतिरपि न संभवतीति न तेषां चन्द्रप्राप्तिरुपपद्यते। मार्गद्वयपरिभ्रष्टानां\" तृतीयस्थानिनांतु न पंचमाहुत्यपेक्षाऽस्ति। पञ्चाग्निविद्यप्रकरण एव 'वेत्थ यथा केनासो लोको न संपूर्यत'इति प्रश्र्नप्रतिवचने 'अथैतयोः पन्थार्नकतरेण च तानीमानि क्षुद्राण्यसकृदावर्तीनि भूतानि भवन्ति जायस्य म्रियस्वेत्येतत् तृतीयं स्थानं तेनासौलोको न संपूर्यते तस्माज्जुगुप्सेते'ति श्रवणात्। ये मार्गद्वयपरिभ्रष्टा स्तेऽत्रैव क्रिमिकीटादिरूपेण पुनः पुनर्जननमरणवन्तो भवन्ति। अतस्तृतीयस्थानिनां तेषामत्रैव परिवर्तनेन परलोकप्राप्त्यभावात् परलोको न संपूर्यत इत्यर्थः। 'जायस्य म्रियस्वे'ति क्रियासमभिहारे लोट्। मध्यमपुरुषश्च। 'समुच्चयेऽन्यतरस्या' मिति जननमरणरूपानेकक्रियासमुच्चयस्यापि विवक्षणान्नद्विर्भावः। तत्र वार्तिकानुशिष्टद्विर्भावानुवृत्त्यनिष्टेः। न च पुण्यकर्मणामपि सर्वेषां पञ्चमाहुत्यपेक्षानियमः। द्रौपदीधृष्टद्युम्नादीनां तदभावात्। श्रुतावपि केषांचित् प्राणिनां पञ्चमाहुत्यनपेक्षा दृश्यते। तेषां खल्वेषां भूतानां त्रीण्येव बीजानि भवंत्याडजं जीवजमुद्भिज्जमिति। अत्र उद्भिज्जस्य स्थावरस्य गुल्मलतादेर्नपंचमाहुत्यपेक्षाऽस्ति। ननु त्रीण्येवेत्यवधारणं कथम्, स्वेदजस्यापि युकालिक्षादेस्सत्वादिति चेत् सत्यम्। ऊष्मप्रभवत्वायोनिजत्वा विशेषेण तेषामप्युद्भिज्जशब्देन संग्रहः कल्प्यः। अन्यथाऽवधारणप्रामाण्यानुपपत्तेः। तस्मात् पापकर्मणां न चन्द्रप्राप्तिरिति स्थितम्।। संग्रहकारिका।। येवै केचेति शब्दाद्वपुरधिगतये पञ्चमाहुत्यपेक्षा- सत्त्वादिष्टादिहीनोऽप्ययति हिमकरं यातनावाप्तिपूर्वम्। मैवं संपूर्त्यभावश्रवणनियमतस्संकुचेत्सर्वशब्दः\" पाञ्चालीस्वेदजादिव्यभिचरणहता पञ्चमाहुत्यपेक्षा।। इति अनिष्टादिकार्यधिकरणम्।।3।।"
                            }
                        ]
                    },
                    {
                        "verse_number": 4,
                        "original_text": "Adhikarana 3.1.4 तत्स्वाभाव्यापत्त्यधिकरणम्\nतत्स्वाभाव्यापत्तिरुपपत्तेः॥3.1.22॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.1.4 तत्स्वाभाव्यापत्त्यधिकरणम्\nइष्टादिकारिणो भूतसूक्ष्मपरिष्वक्त्ताः सानुशयाश्चन्द्रमसोऽवरोहन्तीत्युक्त्तम्, अवरोहप्रकारश्च 2अथैतमेवाध्वानं पुनर्निवर्त्तन्ते यथेतमाकाशमाकाशाद्वायुं वायुर्भूूत्वा धूमो भवति धूमो भूत्वाऽभ्रं भवति रअभ्रं भूत्वा मेधो भवति मेधो भूत्वा प्रवर्षति\" इति वचनात् यथेतमनेवं चेत्युक्त्तम्, तत्रा-स्याकाशादिप्रतिपत्तौ देवनुष्यादि भाववदाकाशादि भावः? उत तत्सादृश्यापत्तिमात्रमिति विशये श्रद्धावस्थस्य सोमभाववदविशेषादाकाशादिभावः- इति प्राप्ते तत्स्वाभाव्यापत्तिरेवेत्युच्यते तत्स्वाभाव्यापत्तिः - तत्सादृश्यापत्तिरित्यर्थः कुत एतत्? उपपत्तेः- सोमभावमनुष्यभावादौ हि सुखदुःखोपभोगाय तद्भावः; अत्र त्वाकाशादौ सुखदुःखोपभोगाभावात् तद्भावानुपपत्तेस्तदापत्तिवचनं तत्संसर्गकृतत्सादृश्यापत्त्यभिप्रायः। 22।\n।। तत्स्वाभाव्यापत्त्यधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.1.4 तत्स्वाभाव्यापत्त्यधिकरणम्\nधूमादिना चन्द्रमसं प्राप्तस्य प्रत्यवरोहप्रकार आम्नायते “यथेतमाकाशमाकाशाद्वायुं वायुर्भूत्वा धूमो भवति धूमो भूत्वाऽभ्रं भवति अभ्रं भूत्वा मेघो भवति मेघो भूत्वा प्रवर्षति” इति अत्राकाशादिभावः, किं देवमनुष्यादिभाववदाकाशादिशरीरत्वम्, उत तत्सादृश्यापत्तिरिति संशयः आकाशादिशरीरत्वमिति पूर्वः पक्षः श्रद्धावस्थस्य सोमराजभाववत्, तत्र हि तच्छरीरत्वमेवोच्यते राद्धान्तस्तु - आकाशादिप्राप्तौ सुखदुःखानुभवाभावात् तत्सादृश्यापत्तिरेव सुखदुःखानुभवाय हि सोमादिशरीरत्वम् सूत्रार्थस्तु - तत्स्वाभाव्यापत्तिः - आकाशादिसादृश्यापत्तिः, उपपत्तेः - सुखदुःखानुभवाभावोपपत्तेः ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.1.4 तत्स्वाभाव्यापत्त्यधिकरणम्\n\"यथेतमाकाशम्\"  इत्यादिनाकाशाादिसादृश्यापत्तिः प्रत्यवरोहत  उपदिश्यते, तत्र तत्र सुखदुःखानुभवाभावोपपत्तेः । तदनुभवार्थे हि तत्तच्छरीरता ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.1.4 तत्स्वाभाव्यापत्त्यधिकरणम्\n।। तत्स्वाभाव्यापत्तिरुपपत्तेः ।। 22 ।। मार्गविषयविचारे कृते तदेकदेशविचारविषयतया पेटिकाभेदेन सङ्गत्यर्थमनुवदति । इष्टादीति अपो बिमर्त्तीत्यभ्रम्, मिह सेचन इति धातोर्मेध इति रूपं जलधारणावस्था वर्षोन्मुखोवस्या च विवक्षिता, आकाशादिभावः- आकाशादिशरीकत्वम् सादृश्यापत्तिः- आकाशात् पृथङ्निर्देशानर्हतत्संसर्गः, किमाकाशादिभावो देवमनुष्यादिभाववदाकाशादिशरीरत्वापत्तिः? उत तत्सादृश्यापत्तिमात्रमिति, किमत्र सामानाधिकरण्यं मुख्यम् उत गौणमिति मुख्यत्वापवादोऽस्ति नेति अपवादाभावे मुख्यत्वादाकाशादिहेतुत्वं स्यात्, अपवादसद्भावे सामानाधिकरण्यस्य अमुख्यत्वादाकाशादिसादृश्यापत्तिमात्रमिति भवति । अविशेषात्- प्रकरणस्थत्त्वाविशेषात् । तत्संसर्गकृतसादृश्यापत्त्यभिप्रायमिति - तत्संसर्गहेतुकभेदकस्थूलाकाराभावपरमित्यर्थः । परे तु व्यपदेशस्य मुख्यत्वादाकाशादिस्वरूपापत्तिं पूर्वपक्षीकुर्वन्ति, तदयुक्त्तं नित्यत्वज्ञत्वादिभिराकाशादिवैलक्षण्यस्य स्थितत्वाच्छङ्कानुपपत्तेः, अन्ये तु सर्वस्य वस्तुनो ब्रह्मानन्यतया सर्वविधपरिणामशक्त्तियोगादाकाशाद्यवस्थापत्तिरिति पूर्वपक्षयन्ति तदप्युक्त्तन्यायादयुक्त्तम्, पूर्वसिद्धार्थाक्षेपेणाधिकरणमुत्थितमिति चेत्, गत्यभावे हि तथा वक्त्तव्यम्, उक्त्तानाक्षेपेण सम्भवति पूर्वपक्षन्याये स एव निरसनीयः ।। 22 ।।\n।। तत्स्वाभाव्यापत्त्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.1.4 तत्स्वाभाव्यापत्त्यधिकरणम्\n13. आहुत्योर्देहवत्त्वं प्रथमचरमयोर्निर्विवादं तथा स्यात्  \nजन्मैवाकाशवायुप्रभृतिषु भवतेरन्वयादित्यसारम् ।  \nरेतस्सिग्भावनीत्या पृथगभिलपनानर्हतामात्रमेव  \nद्युभ्वोः पुण्यप्रसाध्यं फलमिह पठितं नास्ति भोगस्य मध्ये ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.1.4 तत्स्वाभाव्यापत्त्यधिकरणम्\n13. अत्र सङ्गतिर्भाष्ये इष्टादिकारिणो भूतसूक्ष्मपरिष्वक्तास्सानुशयाश्चन्द्रमसोऽवरोहन्तीत्युक्तम् । अवरोहप्रकारश्च 'अथैतमेवाध्वानं पुनर्निवर्तन्ते यथेतमाकाशमाकाशाद्वायुं वायुर्भूत्वा धूमो भवति धूमो भूत्वाब्भ्रं भवत्यब्भ्रं भूत्वा मेघो भवति मेघो भूत्वा प्रवर्षति' इतिवचनात् । यथेतमनेवञ्चेत्युक्तम् । तत्रास्याकाशादिप्रतिपत्तौ देवमनुष्यादिभाववदाकाशादिभाव उत तत्सादृश्यापत्तिमात्रम्' इति । तदर्थविचारस्तु 'यथैतमाकाशम्' इत्याकाशादिभावो देवमनुष्यादिभाववदाकाशादिदेहापत्तिरुत तत्सादृश्यापत्तिमात्रमिति । अत्र कश्चिन्मन्यते - पञ्चस्वाहुतिषु प्रथमचरमयोराहुत्योर्देहवत्वं निर्विवादमेव 'तस्या आहुतेस्सोमो राजा सम्भवति' 'पञ्चम्यामाहुतावापः पुरुषवचसो भवन्ति' इति देहवत्वस्य प्रकटमेव कथनात् । तथा आकाशवायुप्रभृतिष्वपि जन्मैव स्यात् पुरुषस्य, सोमो राजा भवतीति प्रथमश्रुतस्य भवतेर्धातोरन्वयादिति । तदेतदाह - आहुत्योरिति । तन्निराकरोति - असारमिति । तदेव प्रकटयति - रेतस्सिगिति । यथा पितृशरीरप्रवेशे केवलं संसर्गमात्रम्, एवमाकाशादिभावेऽपि संसर्गविशेषात् पृथगभिधानानर्हतामात्रमेवाकाशादिवादिना शब्देनाभिधेयमित्यर्थः । उक्तार्थे हेतुमाह - द्युभ्वोरिति । मध्ये शरीरपरिग्रहे शरीरस्य पुण्यफलभोगार्थत्वात् पुण्यफलमपि श्रूयेत । नच तच्छ्रूयते । नच कश्चिदुपभोगो दृश्यते इत्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.1.4 तत्स्वाभाव्यापत्त्यधिकरणम्\nइतः परमापादपरिसमाप्तेरवरोहप्रकारविषया चिन्ता। 'इष्टादिकारिणः चन्द्रलोकानुभाव्यभोगान् भुक्तवा सानुशयास्ततोऽवरोहन्ती'त्युक्तं। अवरोहप्रकारस्त्वित्थमाम्नायते- 'तस्मिन् यावत्सम्पातमुषित्वा अथैतमेवाध्वानं पुनर्निवर्तन्ते यथैतमाकाशमाकाशाद्वायुं वायुर्भूत्वा धूमोभवति धूमोभूत्वाऽभ्रं भवति अभ्रंभूत्वा मेघोभवति मेघोभूत्वा प्रवर्षति त इह व्रीहियवा ओषधिवनस्पतयस्तिलमाषा इति जायन्ते, यो योह्यन्नमत्ति यो रेतस्सिंचति तद्भूय एव भवती'ति। अत्र अवरोहतामाकाशादिभावश्श्रुतः। नत्वाकाशादिप्राप्तिमात्रम्। 'आकाशाद्वायु'मित्यत्र द्वितीयया वायुप्राप्तिमात्रं श्रुतिमिति प्रतीतावपि 'वायुर्भूत्वे'ति परमर्शेन वायुभावापत्त्यवगमात्। तथैवाकाशवाक्येऽपि अर्थग्रहणौचित्यात्। सा किमाकाशादिभावापत्तिः देवमनुष्यादिभावापत्तिवत् तच्छरीरकत्वापत्तिः, उत तत्तत्सादृ- श्यापत्तिरिति 'वायुर्भूत्वेत्यादिसामानाधिकरण्यस्य मुख्यत्वापवादकाभावसद्भावाभ्यां संशये पूर्वपक्षः- श्रद्धावस्थस्य सोमराजभाववत् आकाशादिभाव एव विवक्षितः। न च अवरोहतां मार्गे सुखदुःखानुभावभावात् नाकाशादिभावो- पपत्तिरिति वाच्यं। तदभावासिद्धेः। न हि वृक्षाग्रात्पतंत इव स्वर्गादवरोहन्तः संमुर्छितकरणग्रामाः पतंति। स्वर्गेकर्मफलं भुक्त्वा अवरोहतां मार्गेपि कर्मफलभोगोपपत्तेः सः विज्ञानोभवति स विज्ञानमेवान्ववक्रामती'ति श्रुत्यन्तरं गतागतयोः ज्ञानवत्त्वप्रतिपादनेन मूर्छितत्वकल्पनानुपपत्तेश्चेति। एवं प्राप्ते सिद्धान्तः-- अवरोहतां आकाशादिशरीरकत्वं आकाशादिदेवताभावेन वा स्यात् ततः पृथग्भावेन वा। नाद्यः। सर्गाद्यकालमारम्भ आप्रळयमाकशाद्यभिमानिदेवताः\" क्लृप्तास्संतीति ततोऽन्येषां तथा भावानुपपत्तेः। न द्वितीयः। अभिमानिदेवताः प्रति भोगाश्रयाणामन्यान् प्रति भोगाश्रयत्वायोगात्। युगपदनेकभोक्तृसमावेशे तेषां परस्परविरुद्ध- भोगार्थितायां शरीरोन्यमथनप्रसङ्गात्। तस्मादाकाशातिसादृश्यापत्तिरेव आकाशादिभावापत्तिर्वाच्या। स्वर्गार्थ- कर्मक्षयानन्तरममृतमयदेहे विलीने सूक्ष्मदेहमात्रेण अवरोहतामाकाशादिभ्यः पृथगभिधानानर्हत्वं तत्सादृश्यम्। अतस्तेषां वासनामूलस्वाप्नज्ञासदृशानभिव्यक्तज्ञानवत्त्वेऽपि पितृविर्यं प्रविष्टानामिव भोगरहितानां संश्लेषमात्रमिति स्थितम्।। संग्रहकारिका।। प्रथमचारमाहुत्योर्देवत्वमानुषतादिवत् गगनपवनादित्वं तत्तच्छरीरकतोति चेत्। अनुचितमिदं मध्ये भोगो हि नास्त्यवरोहतां\" तदपृथगभिव्याहारर्हस्थितिस्तदितीप्यताम्।। इति तत्स्वाभाव्यपत्त्यधिकरणम्।।4।।"
                            }
                        ]
                    },
                    {
                        "verse_number": 5,
                        "original_text": "Adhikarana 3.1.5 नातिचिराधिकरणम्\nनातिचिरेण विशेषात्॥3.1.23॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.1.5 नातिचिराधिकरणम्\nआकाशप्राप्तिप्रभृति यावद्व्रीह्यादिप्राप्ति किं तत्र तत्र नातिचिरं तिष्ठति, उताऽनियमः? इति विशये नियमहेत्वाभावादनियरः- इति प्राप्त उच्यते नातिचिरेण इति कुतः? विशेषात् उत्तरत्र व्रीह्यादिप्राप्तौ \"अतो वै खलु दुर्निष्प्रपतर\"मिति विशिष्यकृच्छ्निष्क्रमणत्वाभिधानात् पूर्वत्रह्याकाशादिप्राप्तावचिरं निष्क्रमणं गम्यते, दुर्निष्प्रपतरमिति छान्दसः तशब्दलोपः, दुर्निष्प्रपततरं दुःखनिष्क्रमणतरमित्यर्थः। 23।\n।। नातिचिराधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.1.5 नातिचिराधिकरणम्\nआकाशवायुधूमाभ्रमेघवर्षप्राप्तौ किं तत्रतत्र नातिचिरं तिष्ठति, उतानियम इति संशयः अनियम इति पूर्वः पक्षः, नातिचिरेणेति विशेषवचनाभावात् राद्धान्तस्तु - उत्तरत्र व्रीह्यादिभावे “अतो वै खलु दुर्निष्प्रपतरम् “ इति विशिष्य चिरेण गमनवचनं ततः प्राचीनेष्वचिरगमनं द्योतयतीत्याकाशादियावद्व्रीह्यादिभावप्राप्ति नातिचिरं तिष्ठतीतिसूत्रमपि व्याख्यातम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.1.5 नातिचिराधिकरणम्\nव्रीह्यादिप्राप्तेः प्रागाकाशादिषु नातिचिरं तिष्ठति। \" अतो वै खलु दुर्निष्प्रपतरम्\" इति व्रीह्यादावेव विशेषवचनात् ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.1.5 नातिचिराधिकरणम्\n।। नातिचिरेण विशेषात् ।। आकाशप्राप्तीत्यादिना सङ्गतिसूचनम्, आकाशादिषुकञ्चित्कालं तिष्ठति उतानति\nचिरेणं निष्क्रामतीति ब्रीह्यादिभावे दुर्न्निष्प्रपततरत्वाभिधानं किमन्यत्र नातिचिरानिष्क्रमणमवगमयति नेति? अनवगमकत्वे नियमाभावः, अवगमकत्वे नातिचिरनियमः, नातिचिरशब्देनाकाशादौ किञ्चिद्विलम्बो व्रीह्यादावतिविलम्बश्च द्योतितौ ।। 23 ।।\n।। नातिचिराधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.1.5 नातिचिराधिकरणम्\n14. व्योमादिस्थित्यवस्था चिरमचिरमिति व्यक्तनिर्देशहानेः  \nशुक्लावस्थानयात् स्यादनियतिरिति न स्वारसिक्याः प्रवृत्तेः ।  \nव्रीह्यादिभ्यो हि दुर्निष्प्रपतरमिति तु श्रूयते तेन पूर्वं  \nशीघ्रं तत्तद्दशायास्त्यजनमिति परिज्ञायते वाक्यशक्त्या ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.1.5 नातिचिराधिकरणम्\n14. अत्र सङ्गतिर्भाष्ये 'आकाशप्राप्तिप्रभृति यावद्व्रीह्यादिप्राप्ति किं तत्रतत्र नातिचिरं तिष्ठति उतानियम इति विशये इति । तदर्थविचारस्तु - किमाकाशप्राप्तिप्रभृति व्रीह्यादिप्राप्तेः प्रागाकाशादिषु चिरं तिष्ठत्युताचिरेण निष्क्रामतीति । व्रीह्यादिप्राप्तौ 'अतो वै खलु दुर्निष्प्रपतरम्' इति दुर्निष्प्रपतरत्वाभिधानमन्यत्राचिरनिष्क्रमणमवगमयति नेति । अत्र पूर्वपक्षमाह - व्योमादीति । अत्र जीवस्य व्योमादिस्थित्यवस्था चिरमचिरमिति व्यक्तमेव विशेषनिर्देशाभावान्मातृशरीरे शुक्लावस्थान्यायेनानियतिरेव स्यात् । शुक्लावस्था हि परिपूर्णगर्भपर्यन्तमवस्थाने चिरं, मध्ये पाते पुनरचिरमिति दृष्टमेव । निराकरोति - नेति । तत्र हेतुमाह - स्वारसिक्या इति । 'अतो वै खलु दुर्निष्प्रपतरम्' इति स्वारसिक्याः वाक्यप्रवृत्तेर्विद्यमानत्वादित्यर्थः । तदेव स्वारसिकत्वमाह - व्रीह्यादिभ्य इति । व्रीह्यादिभ्यो हि दुर्निष्प्रपतरमिति विशेषवचनमितरेभ्यः सुप्रपतरत्वमाचष्टे । तेन पूर्वं वाक्यशक्त्यैव शीघ्रं तत्तद्दशायास्त्यजनमिति परिज्ञायते । विषयविशेषे दुर्निष्प्रपतरत्वाभिधानमितरत्र दुर्निष्प्रपतरत्वं निषेधतीत्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.1.5 नातिचिराधिकरणम्\nअवरोहन्तः किमाकाशादिषु नातिचिरं तिष्ठति उतानियम इति संशये नियमहेत्वाभावादनियम इति पूर्वः पक्षः। ननु 'अतो वै खलु दुर्निष्प्रपतरमि'ति व्रीहियवादिषु अतिचिरमवस्थानमुक्तम्। दुनिंष्प्रपतरमिति छान्दसस्तशब्दलोपः। दुर्निष्प्रपतरं कृच्छ्रनिष्क्रमतरमित्यर्थ। एवं व्रीह्यादिषु विशेषोक्तेराकाशादिषु मेघांतेषु नातिचिरमवस्थानमिति गम्यत इति चेत्, मैवं। व्रीह्यादिषु चिरावस्थाननियमप्रतिपादनसामर्थ्यादाकाशादिभ्यः\" चिरावस्थाननियम एव हि व्यावर्तते नत्वनियतचिरावस्थानमपि। 'यथा वैखानसं पूर्वेऽहन्साम भवति षोडश्युत्तर' इति विशिष्यांगिरसां\" द्विरात्रस्योत्तरेऽहनि षोडशिग्रहनियमविधानसामर्थ्यात् 'उत्तरऽहन्द्विरात्रस्य गृह्यत' इति सद्विरात्राणामुत्तरेऽहनि नियमविधायकेन सामान्यवचनेन प्राप्तः षोडशिग्रहनियम एव द्विरात्रांतरेभ्यो व्यावर्तते। न तु प्रकृत्यतिरात्रानियतप्राप्तः षोडशिग्रहोऽपि। तस्मादाकाशादिषु चिरमचिरं वावस्थानमित्यनियम इति। एवं प्राप्ते सिद्धान्तः-- दुर्निष्प्रपतरमित्यातिशायिनिकस्य तरप्रत्ययस्यास्ति तावत् प्रतियोग्याकांक्षा। तत्र च वाक्ये प्रतियोगी नोपात्तः। स्ववाक्ये प्रतियोग्यनुपादाने च बुद्धिस्थः प्रतियोगी भवति। बौद्धप्रतियोग्यपेक्षायामप्यातिशायिका इति वामनोक्तः। एवञ्चाकाशादयः प्रागनुक्रान्ताबुद्धिसन्निधानात् तत्प्रतियोगिनोभवति। तथा च व्रीह्यादिभ्यो दुर्निष्प्रपतरत्वोक्तिसामर्थ्यादाकाशादिभ्योऽपि दुर्निष्प्रपतत्वमात्रमस्तीति तेष्वपि चिरावस्थानमवगम्यते। अतो नातिचिरं तिष्ठंतीति विशेषितम्।। संग्रहकारिकाः।। स्थितिरनियतकाला व्यामोमुख्येषु तेषां\" न हि चिरमचिरं वेत्यामनामो विशेषम्। अचिरमिति विशेषो गम्यते व्रीहितादे रतिचिरमनुवृत्ते रग्रतो वर्णनेन।। इति नातिचिराधिकरणम्।।5।।"
                            }
                        ]
                    },
                    {
                        "verse_number": 6,
                        "original_text": "Adhikarana 3.1.6 अन्याधिष्ठताधिकरणम्\nअन्याधिष्ठिते पूर्ववदभिलापात्॥3.1.24॥\nअशुद्धमिति चेन्न, शब्दात्॥3.1.25॥\nरेतःसिग्योगोऽथ ॥3.1.26॥\nयोनेः शरीरम्॥3.1.27॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.1.6 अन्याधिष्ठताधिकरणम्\nअवरोहन्तो जीवाः व्रीह्यादिभावेन जायन्त इति श्रूयते, \"मेधो भूत्वा प्रवर्षति त इह व्रीहियवा आषधिवनस्पतयस्तिलमाषा जायन्ते\" सति ते किमन्यै र्भोक्त्तृभिव्रीह्यादिशरीरैरधिष्ठितान् व्रीह्यादीनाश्लिष्यन्ति? उत ते भोक्त्तारो व्रीह्यादिशरीरा जायन्ते? इति विशये \"जायन्ते\" इति वचनात् देवो जायते मनुष्यो जायत इतिवद्व्रीह्यादिशरीरा एव्नइति प्राप्ते उच्यते- अन्याधिष्ठिते इति जीवान्तरेणाधिष्ठिते व्रीह्यादिशरीरे तेषां संश्लेषमात्रमेव कुतः? पूर्ववदभिलापात्- आकाशादिमेधपर्यन्तवत् केवलतद्भावाभिलापात् यत्र हि भोक्त्ततृत्वमभिप्रेतम्; तत्र तत्साधनभूतं कर्माभिलप्यते, रमणीयचरणाः कपूयचरणा इति इह चाकाशादिवन्नाभिलप्यते कर्म, फलप्रदाने प्रवृत्तस्य स्वर्गोपभोग्यपलस्येष्टादेः कमर्णः स्वर्गोपभोगादेव समाप्तत्वात्, अनारब्धस्य \"रमणीयचरणाः कपूयचरणाः\" इति वक्ष्यमाणत्वात्, मध्ये कर्मान्तराभावाच्च अत आकाशादिभाववचनवद् व्रीह्यादिभावेन जन्मवचनमौपचारिकम्। 24।\nनैतदस्ति यदन्याधिष्ठिते व्रीह्यादिशरीरे संश्लेषमात्रम्, भोक्त्तृत्वहेत्वंभावान्न व्रीह्यादि भावेन जन्म इति भोक्त्तृत्वहेतुसद्भावात् स्वर्गोप भोग्यफलमिष्टादिकर्मैवाशुद्धं पापमिश्रम्, अग्नीषोमीयादिहिंसायुक्त्तत्वात् हिंसा च \"न हिंस्यात्सर्वा भूतानी\" ति निषिद्धत्वात् पापमेव न चात्र पदाहवनीयादिवदुत्सर्गापवाद भावः सम्भवति, भिन्नविषयत्वात् अग्निषोमीयहिंसाविधिर्हिंसायाः क्रतूपकारकत्वं बोधयति, \"न हिंस्या\" दिति तु हिंसायाः प्रत्यवायफलत्वम् अथोच्येत- अग्नीषोमीयादिषु विधितः प्रवृत्तेनर् तद्विषयं निषेधविधिरास्कन्दति, रागप्राप्तविषयत्वात्तस्येति; नैवम्, इहापि रागप्राप्तेरविशिष्टत्वात् \"स्वर्गकामो यजेत\" इत्येवमादौ हि कामिनः कर्त्तव्यतया यागाद्युपदेशात् यागादेः स्वर्गादिसाधनत्वमवगम्य फलरागत एव यागादौ प्रवर्त्तते अग्नीषोमीयादिष्वपि तेषां फलसाधनभूतस्य यागादेरुपकारकत्वं शास्त्रादवगम्य रागादेव प्रवर्त्तते लौकिक्यामपि हिंसायां केनचित्प्रमाणेन िंहंसायाः स्वसमीहितसाधनत्वमवगम्य रागात्प्रवर्त्तत इति न कश्चन विशेषः तथा नित्येष्वपि कर्मसु \"सर्ववर्णानां स्वधर्मानुष्ठाने परमपरिमितं सुख\"मित्यादिवचनात् फलसाधनत्वमवगम्य रागादेव प्रवृत्तिरिति तेषामप्युशुद्धियुक्त्तत्वम् अत इष्टादीनां पापमिश्रत्वेनाशुद्धियुक्त्तानां स्वर्गेऽनुभाव्यं फलं स्वर्गेऽनुभूय हिंसांशस्य फलं व्रीह्यादिस्थावर भावेनानुभूयते स्थावरभावं च पापफलं स्मरन्ति \"शरीरजैः कर्मदोषैर्याति स्थावरतां नरः\" इति अतो व्रीह्यादिभावेन भोगायाऽनुशयिनो जायन्त इति चेत्- तन्न कुतः? शब्दात्- अग्नीषोमीयादेः संज्ञपनस्य स्वर्गलोकप्राप्ति हेतुतया हिंसात्वाभाव शब्दात् पशोर्हि संज्ञपननिमित्तां स्वर्गलोकप्राप्तिं वदन्तं शब्दमामनन्ति \"हिरण्यशरीर ऊर्ध्वः स्वर्गं लोकमेति\" इत्यादिकम् अतिशयिताभ्युदयसाधनभूतो व्यापारोऽल्पदुःखदोऽपि न हिंसा, प्रत्युत रक्षणमेव तथा च मन्त्रवर्णः \"न वा उ एतन् म्रियसे न रिष्यसि देवान् इदेषि पथिभिः सुगेभिः यत्र यन्ति सुकृतो नापि दुष्कृतस्तत्रत्वा देवः सविता दधातु\" इति चिकित्सकं च तादात्विकाल्पदुःखकारिणमपि रक्षकमेव वदन्ति, पूजयन्ति च तज्ज्ञाः। 25।\nइतश्चौपचारिकं व्रीह्यादिजन्मवचनम्, व्रीह्यादिभाववचनान्तरं \"यो यो ह्यन्नमत्ति यो यो रेतः सिञ्चति तद्भूय एव भवति\" इति रेतः सिग्भावोऽनुशयिनां श्रूयमाणो यथा तद्योगमात्रं प्रतिपादयति; तद्वद्व्रीह्यादि भावोऽपीत्यर्थः। 26।\nयोनिप्राप्तेः पश्चादेवानुशयिनां शरीरप्राप्तिः, तत्रैव सुखदुःखोपभोगसद्भावात्, ततः प्रागाकाशादिप्राप्तिप्रभृति तद्योगमात्रमेवेत्यर्थः।\n।। अन्याधिष्ठिताधिकरणं।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.1.6 अन्याधिष्ठताधिकरणम्\nअवरोहन्तो जीवाः व्रीह्यादिभावेन जायन्त इति श्रूयते “मेघो भूत्वा प्रवर्षति त इह व्रीहियवा ओषधिवनस्पतयस्तिलमाषा इति जायन्ते” इति ते किं व्रीह्यादिशरीरा जायन्ते, उतान्यैः क्षेत्रज्ञैर्व्रीह्यादिशरीरैरधिष्ठितान्व्रीह्यादीनाश्लिष्यन्तीति संशयः “जायन्ते इति वचनाद्व्रीह्यादिशरीरभोक्तारो जायन्त एवेति पूर्वःपक्षः राद्धान्तस्तु - व्रीह्यादिजन्महेतुभूतकर्मविशेषाश्रवणाद्व्रीह्यादिसंश्लेषमात्रमेव जायन्ते इति जन्मवचनमौपचारिकम् ब्राह्मणादिशरीरभावे हि “रमणीयचरणा कपूयचरणाः इति जन्महेतुभूतं पुण्यपापरूपं कर्म श्रूयते सूत्रार्थस्तु - अन्याधिष्ठिते - अन्यक्षेत्रज्ञाधिष्ठिते व्रीह्यादौ, संश्लेषमात्रम्, कुतः? पूर्ववदभिलापात् - आकाशादिभाववत्केवलव्रीह्यादिभावाभिलापात् जन्महेतुभूतकर्मानभिलापादित्यर्थः ॥\nयद्यपि व्रीह्यादिभावेन जायन्त इत्यत्र जन्महेतुभूतं कर्म न श्रुतम्, तथापि पूर्वश्रुतमिष्टादिकर्माग्नीषोमीयादि हिंसागर्भत्वेनाशुद्धम् हिंसात्वेनाशुचिव्रीह्यादिजन्मनोऽपि हेतुर्भवतीति चेत्; न, अहिंसात्वशब्दात् - पशोर्हि संज्ञपनस्य स्वर्गावाप्तिसाधनभाववादिशब्दः श्रूयते - “हिरण्यशरीर ऊर्ध्वं स्वर्गं लोकमेति “न वा उ वे तन्म्रियसे न रिष्यसि” इत्यादिः ॥\nततश्च व्रीह्यादिसंश्लेषमात्रम्, व्रीह्यादिभावानन्तरं रेतस्सिग्योगश्श्रूयते “यो यो ह्यन्नमत्ति यो रेतस्सिञ्चति तद्भूय एव भवति “इति अत्र हि पुरुषसंश्लेषमात्रमेव श्रुतम्: एवमेव व्रीह्यादिभावेऽपीत्यर्थः ॥\nयोनिप्राप्तेः पश्चादेवावरोहतो जीवस्य शरीरप्राप्तिः, तत्रैव सुखदुःखोपभोगात् ततः प्रागाकाशादिषु तत्तत्संश्लेषमात्रमेवेत्यभिप्रायः ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.1.6 अन्याधिष्ठताधिकरणम्\n\"त इह ब्रीहियवाः\" इत्यादौ चान्यजीवाधिष्ठिते व्रीहियवादौ संश्लेषमात्रम्, अवरोहत आकाशादिष्विव  जननहेतुविरहिताभिलापात्। \"जायन्ते\" इति वचनमौपचारिकम्। यत्र ब्राह्मणादिजन्मास्ति, तत्र \"रमणीयचरणाः\" इति हि  हेतुरभिलप्यते ॥\nअवरोहतः पूर्वानुष्ठितयागादिषु अग्नीषोमीयादिहिंसागर्भत्वेन अशुद्धं कर्मास्तीति चेत्; न, \"हिरण्यशरीर ऊर्ध्वः स्वर्गं लोकमेति\" \"न वा उ वेतन्म्रियसे न रिष्यसि\" इति पशुसंज्ञपनस्याहिंसात्वशब्दात् ॥\n\"यो यो ह्यन्नमत्ति यो रेतः सिञ्चति\" इति अन्नेन संसृष्टस्य रेतःसिचा योगमात्रमनन्तरमुच्यते। अतः पूर्वमपि व्रीह्यादियोगमात्रम् ॥\nयोनिप्रात्तेः पश्चादेवावरोहता शरीरं प्राप्यते ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.1.6 अन्याधिष्ठताधिकरणम्\n।। अन्याधिष्ठिते पूर्ववदभिलापात् ।। सङ्गतिं विषयं च दशर्यति । अवरोहन्त इति - अवरोहतां जीवानां व्रीहियवादिभावः किं देवमनुष्यादि भाववत्तच्छरीरकत्वमुत व्रीहियवादिसंश्लेषमात्रमिति \"कपूयचरणाः\" इत्यादिवत्कर्मनिर्देशाभावः किं संश्लेषमात्ररूपतामवगमति नेति अनवगमकत्वे व्रीह्यादिशरीरकत्वम्, अवगमकत्वे संश्लेषमात्रम् इति । केवलशब्दाभिप्रेतमर्थमाह - यत्र हीति । इष्टादिकर्म श्रुतं हीत्यत्राह - फलप्रदान इति । समाप्तत्वात् - यावत्सम्पातुमुषित्वेति हि वचनम्, मध्ये- प्रकरणमध्ये, कर्मान्तराभावात्- कर्मान्तरश्रवणाभावात् । यद्वा आकाशादिप्राप्तेर्मनुष्यजन्मनश्च मध्य इत्यर्थः । ननु व्रीह्यादिप्राप्तेरहेतुकत्वमयुक्त्तं तत्कथं कर्माभावः, सत्यं, मनुष्यादिजन्मनिमित्तं कर्मैव तदुपयोगित्वात्, व्रीह्यादिप्राप्तिहेतुः, न तु कर्मान्तरमित्याभिप्रायेण कर्मान्तराभावादित्युक्त्तं, न तु कर्माभावादिति, व्रीह्यादिशरीरकाश्च जीवास्तल्लवनदशायामेव अपक्रामन्ति- लवनशोषणपेषणपचनाभ्यवहाराद्यवस्थास्वनुवर्त्तमानत्वं न तच्छरीराणां जीवानाम्, किन्तु तत्संश्लिष्टानामेवेति ।। 24 ।।\n।। अशुद्धमिति चेन्न शब्दात् ।। अशुद्धशब्दस्याशुद्धियुक्त्तवाचित्वात्, पापस्य अशुद्धिरूपत्वाच्च पापमिश्रमित्युक्त्तम्, भाट्टोक्त्तं मृषावादिभिश्च तदनुरोधादुपन्यस्तम्, उत्सर्गापवादन्यायमनूद्य दूषयति । न चात्रेत्यादिना - भिन्नविषयत्वादिति । \"आहवनीये जुहोती\"ति वाक्येन होमत्वादाहवनीयस्य स्थानत्वं प्राप्तम्, एवमेकहोमविषयवाक्यद्वयेऽन्यतराननुष्ठानगर्मोऽन्यतरपरिग्रहविरोधोऽस्त्येव, अतस्तयोरुत्सर्गापवादभावसम्भवः । अत्र तु भिन्नविषयत्वाद्विरो\nधाभावेन नोत्सर्गाषवादभाव इत्याह - अग्नीषोमीयेति । क्रतूपकारकत्वविषयमेकं वाक्यम्, अन्यत्तु प्रत्यवायफलविषयमतो न विरोधः, यथा क्षीरं पित्तोपहतस्य रक्षकं प्रमेहोपहतस्य बाधकमिति वाक्ये न विरोधः, तद्वद्यदि प्रत्यवायफलत्वतदभावपरं वाक्यद्वयं तदा विरोधः स्यात्, न तदस्ति, अतो नायमुत्सर्गापवादन्यायविषय इत्यर्थः । नन्वेवं सोमेपानेऽप्युच्छिष्टदोषः स्यात् सोमेपानविध्युच्छिनिषेधयोः क्रतूपकारकत्वप्रत्यवायकरत्वविषयतया विरोधाभावात्, नैवम्, सोमेनोछिष्टा भवन्तीत्युच्छिष्टताया एव निषिद्धत्वात्, उच्छिष्टदोषतदभावपरशास्त्रद्वयविरोधस्यावर्जनीयत्वे सति उत्सर्गापवादन्यायेन विशेषवचनप्राबल्यात् निर्दोषत्वसिद्धेः । प्राभाकरोक्त्तं परिहारं साङ्खयः शङ्कते - अथोच्यतेत्यादिना । दूषयति - नैवमिति । यागादौ प्रवृत्तिः फलरागादस्तु कथं हिसाया रागप्राप्तत्वमित्यत्राह - अग्नीषोमीयादिष्वपीति । हिसास्वित्यर्थः, तर्हि को विशेषो लौकिकवैदिकहिंसयोरित्यत्राह - लौकिक्यामपीति । फलसाधनभावग्राहिप्रमाणवैषम्यमेव, रागप्राप्तिस्तुल्येत्यर्थः, फलरागादृतेऽपि केषुचित्कर्मसु प्रवृत्तिर्दृश्यत इत्यत्राह - तदा नित्येष्वपीति । सर्ववर्णानामित्याद्यापस्तुम्बसूत्रं, श्रीविष्णुपुराणे च तत्तदाश्रमधर्मानुष्ठायिनां फलविशेषा उक्त्ताः । यद्वा प्रत्यवायपरिहारफलत्वं स्यात् तथाऽपि रागादेव प्रवृत्तिरिति भावः । तेषामप्यशुद्धियुक्त्तत्वं नित्यकर्मादीनामपि सम्बत्सरपश्वालम्भनादिभिरशुद्धियुक्त्तत्वमित्यर्थः । सिद्धान्तमाह - तन्नेति । दुःखहेतुः संज्ञपनं हिंसा स्यादित्यत्राह - अतिशयितेति । तथा च मन्त्रवर्ण इति - न केवलं स्वर्गलोकगमनेन अहिंसात्वकल्पनं, किन्तु अहिंसात्वं कण्ठोक्त्तं चेति भावः । अस्यार्थस्य लोकसिद्धत्वमाह - चिकित्सकञ्चेति । हिंसात्वे सति ह्युक्त्तदोषसम्भवः, हिसात्वाभावादेव दूरोत्सारितो दोषः । अयमेव समीचीनो दुष्प्रधर्षणः परिहारः, अतः श्येनाग्नीषोमीयवैषम्यं चेदमेव, अल्पदुःखदोऽप्यतिशयिताभ्युदयसाधको व्यापारो रक्षणम्, अनर्तोदर्को व्यापारो हिसेत्यर्थः । अन्ये तु यत्किञ्चिदपि कार्यं नियोगादेव कुर्वतां न प्रत्यवायः यथा राजशासनात्प्रवृत्तानां, श्येनादिवाक्यन्तु परहिंसायां स्वतः प्रवृत्तस्य तदुपायवोधनमात्रपरमिति वैषम्यमाहुः, तदयुक्त्तं, प्रायश्चित्तकाम्यपश्वलम्भनानां प्रत्यवायकरत्वप्रसङ्गात्, \"अकुर्वन् विहितं कमर् निन्दितं च समाचरन् । प्रसजँश्चेन्द्रियार्थेषु प्राथिश्चित्ती भवेद् नरः\" इत्यादिशास्त्रात् विहिताकरणादिनिमित्तप्रत्यवायभीतो ह्यास्तिकः प्रायश्चित्तमाकाङ्क्षति, कामी च पुत्रपश्वन्नभूत्यादिसाधने प्रवर्त्तितुमिच्छति, ततश्च शास्त्रस्योपायबोधनमात्रपरत्वं स्यादिति श्येन साम्यं दुष्परिहरम् ।।\n।। रेतःसिग्योगोऽथ।। अनन्तरमित्यन्तेनाथशब्दो व्याख्यातः, तद्भूय एव भवति स इत्यध्याहारः, भूयः पश्चात् तद्भभवति, रेतःसिग् भवति, रेतःसिग्योगी भवतीत्यर्थः, तत्तद्भावस्यौपचारिकत्वप्रकरणविच्छिन्नमिति भावः ।\nयानेश्शरीरम् ।। योनिप्राप्तिः- योषिद्योनिप्राप्तिः - तत्रैवेति । संसारिजीवशरीरं चेत् भोगार्थमेव न चेद् भोगार्थं\nतर्हि न तत्संसारिशरीरमिति भावः ।।\n।। अन्याधिष्ठिताधिकरणं समाप्तम् ।।\nइति श्रीहारीतुकुलतिलकवाग्विजयसूनुना श्रीरङ्गराजदिव्याज्ञालब्धवेदव्यासापरनामधेयेन\nश्रीमद्वरदाचार्यपादसेवासमधिगतभगवद्रामानुजविरचितशारीरकमीमांसाभाष्यहृदयेन\nश्रीसुदशर्नुसूरिणा विलिखितायां श्रुतप्रकाशिकायां तृतीयस्याध्यायस्य प्रथमः पादः ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.1.6 अन्याधिष्ठताधिकरणम्\n15. जन्म व्रीह्यादिनाम्ना श्रुतमिह तदिदं देवमर्त्यत्ववत्स्यात्  \nनैरात्म्यं स्थावराणां नच निगमविदस्स्थापयन्तीति चेन्न ।  \nपुण्यस्यैव प्रवृत्ते फलपरिगणने स्थावरत्वोक्त्त्ययोगात्  \nरेतस्सिग्वर्ष्मणीव ह्युपचरति जनिं स्थावरेऽप्यन्यदेहे ॥\n16. हिंसायोगादशुद्धं श्रुतिविहितमपि न्याय्यमिष्टादिकं तत्-  \nपापांशं व्रीहिभावप्रभृतिषु सुकृती भुङ्क्त इत्यप्ययुक्तम् ।  \nउक्ता मन्त्रार्थवादैः पशुहितमिति सा तच्चिकित्सावदेषां  \nब्रूते यज्ञे वधोऽसाववध इति मनुस्स्तौति निन्दा त्विहान्यत् ॥\n17. कर्तुर्दोषं दिशेत् संज्ञपनमिह पशोस्तत्क्रतोश्चोपकुर्यात्  \nतस्मादस्मिन्निषेधं क्षिपति न विधिरित्यब्रुवन् सांख्यभक्ताः ।  \nनिर्धूते पश्वनर्थे न खलु तदुचितं पिष्टपश्वादिकल्पः  \nतत्तत्कालाधिकारिप्रतिनियत इति क्वापि न स्याद्विरोधः ॥\n18. किञ्चोत्सर्गापवादक्रममिह जहतः कीदृशी नित्यहिंसा  \nशुद्धं न क्वापि सिध्येत् तव हि विधिपदं स्पृष्टतत्तन्निषेधम् ।  \nयत्रासत्यादि वैधं तदनु च विहिता निष्कृतिस्तन्निमित्ता  \nतत्रागत्या तथा स्यादितरवदथवा केवलं तन्निमित्तम् ॥\n19. अश्लिष्टं विग्रहाद्यैर्नभ इव मुसलैः क्षेत्रिणं केचिदाहुः  \nकर्माकर्तारमेवं फलमपि विविधोपाधिभेदैकनिष्ठम् ।  \nअव्यक्तस्यापवर्गं भवभुजमपि चानादिमुक्तस्वभावं  \nतेषामित्थं मनीषां बहिरकृत नयैरेष वैराग्यपादः ॥\n20. पादे त्वर्थाष्षडस्मिन् वपुरिह विजहद्भूतसूक्ष्मैस्सहेयात्  \nभुक्तस्वर्गोऽवरोहेदनुशयसहितो मात्रया भिन्नमार्गः ।  \nचन्द्रावाप्त्यादि न स्यान्निरयपथजुषामम्बरादौ सदृक्त्वं  \nतस्माच्छीघ्रोऽवरोहः परवपुषि चिरं व्रीहिपूर्वे तु योगः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.1.6 अन्याधिष्ठताधिकरणम्\n15. भाष्य एव सङ्गतिर्व्यक्ता \"अवरोहन्तो जीवा व्रीह्यादिभावेन जायन्त इति श्रूयते मेघो भूत्वा प्रवर्षति 'त इह व्रीहियवा ओषधिवनस्पतयस्तिलमाषा जायन्ते' इति । ते किमन्यैर्भोक्तृभिर्व्रीह्यादिशरीरैरधिष्ठितान् व्रीह्यादीनाश्लिष्यन्ति, उत ते भोक्तारो व्रीह्यादिशरीरा जायन्त इति विशये जायन्त इति वचनाद्देवो जायते मनुष्यो जायत इतिवद्व्रीह्यादिशरीरा एवेति प्राप्ते उच्यते\" इति । तदर्थविचारस्तु - अवरोहतो जीवान्प्रति 'त इह व्रीहियवा ओषधिवनस्पतयस्तिलमाषा जायन्ते' इति श्रुतिः किमन्यभोक्तृशरीरभूतव्रीह्यादिशरीरा जायन्त इति गमयति नेति । जायन्त इति वचनं किं देवो जायते मनुष्यो जायत इतिवदुत्पत्तिपरमुत सम्बन्धमात्रपरमिति ।जायन्त इति श्रवणस्य 'कपूयचरणाः' इत्यादिवत् कर्मसम्बन्धाभावस्संश्लेषमात्रपरतामवगमयति नेति । अत्र पूर्वपक्षी मन्यते - जन्मेति । व्रीह्यादिभावेन जायन्त इति ह्यत्र जन्मैव श्रूयते । अत इदं जन्म देवत्वमर्त्यत्ववत्स्यात् । ननु स्थावराणां नैरात्म्यमेव । तेन कथं स्थावरभावेन जीवस्य जन्मेति कश्चिदाह । तदिदं वेदान्तबहिष्ठस्य वचनमित्याह - नैरात्म्यमिति । इमं पूर्वपक्षं निराकरोति - नेति । तदेव विवृणोति - पुण्यस्येति । पञ्चाग्निविद्यायां हीष्टापूर्तादिकर्मकारिणां पुण्यफलमभिधीयते । एवं प्राधान्येन पुण्यफलाभिधानप्रसङ्गे 'शरीरजैः कर्मदोषैर्याति स्थावरतां नरः' इति स्थावरजन्मप्राप्तिरूपं पापफलमभिधीयत इति न युक्तमेतत् । तर्हि 'जायन्ते' इति साक्षाज्जननं कथमभिधीयत इत्याशङ्क्यान्याधिष्ठिते पितृशरीरे यथा जनिवचनं तथान्याधिष्ठते व्रीह्यादिशरीरेऽपि जनिवचनमवरोहतो जीवस्य औपचारिकमिति न कश्चिद्विरोधः ॥16. अत्र कश्चिच्चोदयति - 'दृष्टवदानुश्रविकस्स ह्यविशुद्धिक्षयातिशययुक्तः' इति साङ्ख्या हिंसायोगादंशेनाविशुद्धत्वं यज्ञादीनां वदन्ति । तेन पुण्यांशफलं स्वर्गादि पापांशफलं तु व्रीह्यादिभावः, अतः पुण्यफलप्रसङ्गेऽपि पापफलाभिधानं युक्तमेवेति । तदेतदनुवदति - हिंसेति । पश्वालम्भादिरूपहिंसायोगादशुद्धं श्रुतिविहितमपीष्टादिकं तदिति न्याय्यम् । अतः सुकृती व्रीह्यादिभावप्रभृतिषु पापांशं भुङ्क्त इति । अनूदितमर्थं प्रतिक्षिपति - अयुक्तमिति । तत्र हेतुमाह - उक्तेति । मन्त्रैरर्थवादैश्च पशुहितमित्येव खल्वेषा हिंसोक्ता । 'न वा उ एतन्म्रियसे' इत्यादिर्मन्त्रः । अर्थवादोऽपि 'हिरण्यशरीर ऊर्ध्वं स्वर्गं लोकमेति' इति । ननु श्रुतिरपि योग्यमेवार्थं ब्रूयात् । दुःखजननरूपस्य संज्ञपनस्य कथं पशुहितत्वमित्याशङ्क्य दृष्टान्तेनोपपादयति - तच्चिकित्सावदिति । लोके हि अधिकसुखप्राप्तिहेतुभूतमल्पदुःखात्मकं शस्त्रलवणक्षाराग्निकर्मादिकं हितमित्येवाभिधीयते, तद्वदित्यर्थः । ननु तर्हि बन्धुवधोऽपि हितस्स्यादित्याशङ्क्य हिताहितविभागश्शास्त्रैकसमधिगम्य इत्यभिप्रायेणाह - ब्रूत इति । 'यद्वै किञ्च मनुरवदत्तद्भेषजम्' इत्युक्तवचनप्रामाण्यशाली भगवान्मनुर्यज्ञे वधस्य वधत्वमेव नास्तीत्याह । हिंसात्वं नास्तीत्यर्थः । अशास्त्रीयमार्गेण प्राणवियोजने हिंसात्वं प्रसज्यते । यथा राज्ञां युद्धे शस्त्रुवधो न हिंसा । यथा वा चोरवधः । तस्यैव सर्वत्र विषयभेदेन हि पुण्यापुण्यव्यवस्था । आत्महननमपि क्वचित्पुण्यकोटिमाटीकते 'ब्राह्मणार्थे गवार्थे वा सम्यक्प्राणान्परित्यजेत्' । तेन न यज्ञादिषु हिंसा, न च तत्फलानुभवः, नापि विधिस्पृष्टो दोषः, नापि हिंसकत्वं वैदिकानामिति रमणीयमेतत् । ननु ज्ञानप्रसङ्गेष्वितिहासपुराणेषु क्वचित् क्वचित् कर्मनिन्दा दृश्यते तत्कथमित्याशङ्क्याह - स्तौतीति । नहि निन्दा निन्द्यं निन्दितुं प्रवर्तते अपितु निन्दितादितरत् प्रशंसितुमिति न्यायेन तत्रतत्र विवक्षितज्ञानादिप्रशंसार्थैव कर्मनिन्दा । नचात्यन्तमवश्यकर्तव्यकर्मनिन्दा, अध्यात्मशास्त्रेषु फलसङ्गकर्तृत्वादिनिन्दायामेव तत्र तात्पर्यात् । तात्पर्ये हि शब्दः प्रमाणमिति हि तान्त्रिकाः । अन्यथा 'कर्मण्यकर्म यः पश्येत्' इत्यादिकं सकलमपि गीताशास्त्रं लोलुप्येतेति ॥17. अत्र कश्चिदाह - किमनेन कथञ्चित्समाधानेन । साङ्ख्याः खलु तत्त्वविदग्रगण्याः संज्ञपनं दोषमाहुः । अन्यथा कथं पुराणादिभिः पिष्टपशूपादानादिप्रसङ्ग उच्यत इति । इत्थं खलु साङ्ख्यानामभिप्रायः - 'न हिंस्यात्' इति निषेधो रागप्राप्तहिंसाविषयः । 'आलभेत' इति वैधहिंसा विधिप्राप्ता । विधिनिषेधयोर्विरोधे विहितव्यतिरिक्तविषयो निषेध इति विषयभेदेन विधिनिषेधव्यवस्था कर्तव्येति मीमांसका वदन्ति । तन्न युज्यते, विरोधे सत्येव हि विषयभेदेन व्यवस्था कार्या । स एवात्र न विद्यते । संज्ञपनविधिर्हि पश्वालम्भनेन क्रतुसाद्गुण्यमाह । 'न हिंस्यात्' इति निषेधो हिंसायाः पापहेतुत्वम् । एकमेव कर्म विधिनिषेधाभ्यामुभयमपि सुखदुःखात्मकं कार्यं करोतीति को विरोधः । तेन सविषान्नभक्षणन्यायेन हिताहितरूपं यज्ञादिकमिति । तदनुवदति - कर्तुरिति । सांख्यभक्ता इति परिहासवचनम् । उक्तेऽपि युक्ते मार्गे पुनःपुनः परिचोदकः केवलं भक्त्यैव साङ्ख्यसिद्धान्तप्रक्रियां प्रलपतीत्यर्थः । अयमत्र निर्णयः - अहितत्वप्रसङ्गमेव निवारयितुं सयुक्तिके मन्त्रे चार्थवादे च जाग्रति महाजनपरिग्रहादालम्भनविधिवचनप्रामाण्ये च तिष्ठति कथं सांख्यः पापसङ्करं प्रवदेदिति । तदिदमाह - निर्धूत इति । कथं तर्हि पुराणेतिहासादिषु पिष्टपश्वादिकल्पनं कथ्यत इत्याशङ्क्य तदपि कालविषेशनियतधर्मविशेषत्वान्न विरुध्यत इत्याह - पिष्टेति । यथा घटिकाव्यवस्थादिविशेषाद्धर्मव्यवस्था धार्मिकैरेव परिगृह्यते, एवमिहापीति न कश्चिद्विरोधः ॥18. पुनरपि सांख्यपक्षे दोषान्तरं समुच्चिनोति - किञ्चेति । तदुपपादयति - उत्सर्गेति । अयमर्थः - यद्यपि 'स्वर्गकामो यजेत' इत्यादिषु काम्यविधिषु स्वर्गरागात्तत्साधनक्रतूपकारकहिंसायां पुरुषः प्रवर्तत इति तत्र हिंसांशस्य पापरूपत्वात् तत्फलं व्रीह्यादिस्थावरभावेनानुभूयत इत्युच्यते । तथाप्यत्र उत्सर्गापवादन्यायं जहतस्तव 'शरदि पशुमालभेत' इत्यादि नित्यहिंसा कथं सिध्येत् । तत्र हिंसा नित्यप्राप्ता न रागजन्या । ननु तत्रापि रागोऽस्ति सर्ववर्णिनामपि स्वधर्मानुष्ठानेऽपरिमितसुखप्राप्तिवचनादिति चेत्, न, नित्यकाम्यलोपप्रसङ्गात् । तदिदमाह - कीदृशी नित्यहिंसेति । नित्यहिंसैव न सिध्येदित्यर्थः । ननु पिष्टादिनापि नित्यत्वसिद्धेर्विरोधो नास्तीति चेत् तत्राह - तव हीति । सर्वत्रोत्सर्गापवादन्यायं जहतस्तवेत्यर्थः । श्रुतिपुराणादिषु पञ्चमहायज्ञप्रस्तावे 'पञ्चसूना गृहस्थस्य वर्तन्तेऽहरहस्तथा । खण्डनी पेषणी' इत्यादिना पेषणादेरपि हिंसात्वकथनात् तव विहितेषु निषेधाविषयः किंचिदपि नास्त्येव । एवमस्त्विति चेन्न मन्त्रार्थवादविरोधस्य पूर्वमेवोक्तत्वात् । ननु 'विवाहकाले ऋतुसम्प्रयोगे' इत्यादिना 'अनाक्रोश्यमाक्रोश्यानृतं वोक्त्वा त्रिरात्रमक्षारलवणभोजनम्' इति चानृतकथनं विधाय तत्प्रायश्चित्तं विधीयते तत्र कथमिति चेत्, सत्यं, तत्रागत्या तदाश्रयणमित्याह - यत्रासत्यादि वैधमिति । इतरवदिति - अनृतकथनविधानवत् प्रायश्चित्तविधानमपि स्यादित्यर्थः । अथवा तत्र विहिते दोषसद्भावेन प्रायश्चित्तं न विधीयते । किंतु जातेष्टिवन्नैमित्तिकमेव किञ्चित्तद्विधीयत इति न विधिनेषेधयोरेकविषयत्वमित्याह - अथवा केवलं तन्निमित्तमिति । तत् अनृतकथनं पुत्रजननवन्निमित्तमात्रमित्यर्थः ॥ (* अयमर्थः - विधिर्निषेधं न क्षिपतीति वदता त्वयोत्सर्गापवादन्यायस्त्यक्तः । उत्सर्गापवादाभ्युपगमे क्रतुहिंसायाः पुण्यफलत्वेन कर्मसु प्रवृत्तिर्युज्यते । तदनभ्युपगमे 'आलभेत' इति विधिना क्रतुसाद्गुण्यमात्रज्ञाने सत्यपि निरयजननसमर्थहिंसान्वितक्रतुषु न कस्यापि प्रवृत्तिर्युज्यते । तथा सति 'शरदि पशुमालभेत' इति नित्यहिंसा अननुष्ठानलक्षणाप्रामाण्यपराहता भवति । ननु तत्रापि स्वधर्मानुष्ठाने सुखप्राप्तिवचनाद् रागात् प्रवृत्तिरिति चेत्, नित्यकाम्यविभागलोपः प्रसजेत् । ननु पिष्टादिना नित्यकर्मसिद्धिं ब्रूम इति चेत्, तत्रापि पेषणादेर्हिंसात्वकथनाद् रागतः प्राप्तिर्वक्तव्या, तथासति पूर्वोक्तनित्यकाम्यविभागलोप एव स्यात् । ननूत्सर्गापवादन्यायमभ्युपगच्छतस्तव विवाहादावनृतकथनस्य प्रायश्चित्तीयस्य विहितत्वं प्रायश्चित्तविधानादेव निषिद्धत्वञ्च सिद्धम्, अत एव तत्र विधिनिषेधयोरेकविषयत्वं स्यादिति चेन्न; तत्र निर्वाहो द्विविधः - अगत्या तदाश्रयणमित्येकः । जातेष्ट्यादिवन्निमित्तमात्रमनृतवदनम्, अतो विधिविषयस्यानृतवदनस्य न निषेधविषयत्वमित्यपर इति ॥  \nइति एतदनन्तरं क्वचिदधिकं दृश्यते ।)19. एतस्य पादस्य सांख्यमायावादिनोः पक्षनिराकरणे विशेषेणोपकारकत्वं दर्शयति -- अश्लिष्टमिति । एवं किल सांख्याः प्राहुः केचिन्मायावादिनश्च । बाधकैर्देहादिभिरश्लिष्टं नभो मुसलैरिव क्षेत्रिणं प्राहुः । नह्याकाशो मुसल-प्रहारैर्बाध्यते, एवं बाधकैर्दैहादिभिस्सांख्यमृषावाद्युक्तमात्मतत्वमपि न बाध्यतेऽसङ्गतत्वादिति । इत्थं फलभोक्तृत्वं नास्तीत्युक्त्वा कर्तृत्वमपि नास्तीत्याह - कर्माकर्तारमिति । अत्राप्याहुरित्यनुषज्यते । तर्हि जीवस्य कर्तृत्वाभावे कुत्र फलमित्याशङ्क्याह - फलमित्यादि । जीवोपाधिभूताहङ्कारनिष्ठमित्यर्थः । तर्हि सांसारिकफलमस्त्वहङ्कारादेः, मोक्षः कस्येत्याशङ्क्य मोक्षोऽपि प्रकृतेरित्याह - अव्यक्तस्येति। 'संसरति बध्यते मुच्यते च नानाश्रया प्रकृतिः, इति हि साङ्ख्यप्रक्रिया । 'तस्मान्न बध्यते नापि मुच्यते नापि संसरति कश्चित्' इति जीवस्यानादिमुक्तत्वमेवाहुः । 'पुरुषस्तु सदा पुष्करपलाशवन्निर्लेपः' इति साङ्ख्यानामाख्यानम् । अत्र सर्वत्राहुरित्यन्वयः । इदं साङ्ख्यमृषावादिनोरभिमतं जीवस्यैव संसारसम्बन्धप्रतिपादनात् सूत्रकारो निराचकारेत्याह - तेषामिति अयं वैराग्यपादः साङ्ख्यमृषावादिनोर्मतं बहिरकृत निराचकारेत्यर्थः । अत्रायं विशेषः - साङ्ख्यानां प्रकृतिस्सत्या प्रकृतिसम्बन्धप्रयुक्ताः सुखदुःखादयो दोषा मिथ्येति पक्षः । मृषावादिनां पुनर्मायापि मिथ्या तत्सम्बन्धप्रयुक्तसंसारोऽपि मिथ्येति पक्षः । पक्षद्वयमपि संसारसम्बन्धपारमार्थ्यप्रतिपादनेन निराकृतमित्यर्थः ॥20. अत्रोक्तानां षण्णामधिकरणानामर्थभेदान् विभज्य दर्शयति - पाद इति । अस्मिन्पादे षडर्थाः प्रतिपाद्याः । तानेवार्थाननुक्रमेणाह - वपुरिति । वपुर्देहं विजहज्जीवो भूतसूक्ष्मैस्सहेयादित्येकोऽर्थः । अपरस्तु - भुक्तस्वर्गस्सानुशय एव यथेतमनेवञ्चावरोहेदिति । तृतीयः पुनर्निरयपथजुषां नरकमार्गेण गच्छतां चन्द्रावाप्तिर्न स्यादिति । चतुर्थोऽप्याकाशादिसादृश्यमेव न पुनस्तद्रूपेण जन्मेति । आकाशादेरवरोहश्शीघ्र एवेति पञ्चमः । षष्ठोऽपि परशरीरे व्रीह्यादौ चिरं योगमात्रमिति । योगस्तु - संसर्गमात्रमित्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.1.6 अन्याधिष्ठताधिकरणम्\nआकाशादिमेघांतेष्विव तदन्नतरपठितेषु व्रीह्यादिष्वपि संश्लेषमात्रमिति समर्थनात् संगतिः। व्रीह्यादिभावः किमवरोहतां व्रीह्यादिशरीरतापत्तिः\" उत तत्संश्लेषमात्र मिति जायन्त इति श्रवणात् व्रीह्यादिभावनिमित्तकर्मानु- पन्यासाच्च संशये जननश्रवणात् व्रीह्यादिभाव इति पूर्वपक्षः। 'न तु मेघोभूत्वाप्रवर्षती'ति वृष्टिकर्तृत्वश्रवणेपि यथान मेघभावः\" तथाजायन्त इति श्रवणेपि न व्रीह्यादिभाव इति किं नस्यादिति चेत् उच्यते- प्रवर्षतीत्येतदाचा- रार्थक्विबंतं योजयितुं शक्यं। अस्ति च वृष्टिसंश्लेष्टजीवे वर्षशब्दप्रयोगः। 'तस्या आहुतेर्वर्षं संभवती'ति। जायन्त इति तु व्रीह्याद्यात्मनाजनन मेवाभिधत्त इत्यस्ति वैषम्यं। न च स्वर्गादवरोहतां 'शरीरजैः कर्मदोषैर्याति- स्थावरतां नर इति स्मृतपापफलस्थावरजन्मानुपपत्तिः। न च स्थावरजन्मनिमित्तकर्माश्रवणात् जायन्त इत्येतदन्यथा नेयं। यत्र जन्माभिमतं तत्र तद्धेतुकर्मसंकीर्तननियमस्य रमणीयचरणादिवाक्ययोरवधारणादिति वाच्यं। उक्तनियमस्याप्रयोजकत्वात्। श्रुतजन्मोपपत्त्यर्थ मश्रुततद्धेतुकर्मकल्पनौचित्यात्। स्वर्गे फलदानप्रवृत्तस्य यागादिकर्मणोहिंसारूपपापमिश्रितस्यपापांशरूपशेषानुवृत्त्यास्थावरजन्मोपपत्तेश्च। 'यावत्संपात'मित्यस्य 'संपतन्त्यनेनस्वर्गं लोक' मितिव्युत्पत्त्या यागादिपुण्यांशपरत्वात्। न च वैधहिंसा पापमेव न भवति। 'आहवनीये जुहोती'ति सामान्यशास्रस्य 'पदे जुहोती'ति विहितपदहोमातिरिक्तहोमविषयत्ववत् 'न हिंस्यात्सर्वाभूतानीति सामान्यनिषेधस्य 'अग्नीषोमीयं पशुमालभेते'ति विशेषविहित वैधहिंसाव्यतिरिक्तहिंसाविषयत्वस्योत्सर्गापवादन्या- यप्राप्तत्वादिति वाच्यं। विषयभेदेनात्र विरोधाभावात्। पशुहिंसाविधिर्हि हिंसायां क्रतूपकारकत्वं बोधयति। 'न हिंस्यादिति निषेधस्तु प्रत्यवायजनकत्वं। नचैकस्येष्टानिष्टोभयजनकत्वं न संभवति। येनाविरोधाय हिंसानिषेध- शास्रं वैधहिंस्याव्यतिरिक्तविषयमिति व्यवस्था कल्प्यते। दृश्यते हि क्षीरपानस्य पुष्ट्यादिरूपेष्टहेतुत्वं मेहादिरूपानिष्टहेतुत्वं च। अथोच्येत--रागप्राप्त हिंसाविषया निषेधो न वेधहिंसामास्कदति। तत्र विधितः प्रवृत्तेरिति। नैतद्युक्तं। वैधहिंसायामपि रागत एव प्रवृत्तः। न हि विधिसहस्रमपीष्टसाधनताबोधजननद्वारा रागमनुत्पाद्य पुरुषं प्रवर्तयितुमीष्टे। जैमिनिना च तृतीयाध्याये- सौमिकीमहावेदिः केवलप्रधानार्था 'इयतिशक्ष्यामह' इति तद्वाक्यशेषे एतावति भूभागे कर्तुं शक्ष्यामहइत्यर्थके तुमुन्प्रत्ययार्थाचिकीर्षासंयोगात्। नत्वंगवधानाथी। अंगानां फलसाधनत्वाभावेनाचिकिर्षितत्वादिति पूर्वपक्षं कृत्वा 'तद्युक्तेषु फलश्रुतिस्तस्मात्सर्व- चिकीर्षास्या'दिति सूत्रेण सकलांगयुक्ते फलश्रुतेस्सर्वत्रप्रधानेऽङ्गकलापे च चिकीर्षास्तीत्यगानामपि चिकीर्षितत्वाविशेषात् अंगप्रधानार्था महोवोदिरिति सिद्धान्तयताऽङ्गेष्वपि रागत एव प्रवृत्तिः स्थापिता। तस्मात् पापरूपहिंसामिश्रितयागादिकर्मविशेषतस्स्थावरजन्मसंभवतीति एवमेव सांख्यानां मत मिति चेन्मैवं। वैधसंज्ञपनस्य पशुस्वर्गप्राप्ति हेतुतया हिंसात्वाभावस्य शब्दत एव प्रतिपन्नत्वात्। श्रूयते हि- 'पशुं प्रकृत्य हिरण्यशरीरऊर्ध्वं स्वर्ग लोकमती'ति, मंत्रवर्णश्च 'न वा उएतान्म्रियसे नरिष्यमि देवानिदेषि पथिभिस्शुगेभिः। यत्र यं तिसुकृतोनापि दुष्कृतः तत्रत्वादेवस्सवितादधात्वि'ति। नारष्यसि- न हिंस्यइत्यर्थः। चिकित्सकं च तादात्विकव्रणदाहच्छेदाद्यल्पदुःखकारिणमपि रक्षकमेव वदन्ति। एवं 'स्वधिते मैनं हिंसी'रिति यूपच्छेतनस्य तद्धिसात्वाभावश्रवणं 'घ्नन्ति वा एतं पशुं यत्संज्ञपयन्ती'त्येतदपि वैधपशुसंज्ञपनं हिंसात्वारोपेण दोषतामापादयत् तस्य वस्तुतो हिंसात्वाभावमवगमयति। अन्यथा प्राणवियोजनार्थव्यापारवाचिसंज्ञपनशब्दपर्यायत्वे 'यत्संज्ञपयन्ती'त्यनेनैव दोषोद्धाटनस्य सिद्धात्वात् घ्नतिवेत्यनेन दोषरूपं न वक्तव्यं स्यात्। यद्यपि 'अहिंसन्सर्व- भूतान्यन्यत्र तस्य हिंसारूपत्वं प्रतीयते। गौपमस्मृतौ 'नदोषोहिंसायामाहव' इति आहवाभिमुखहननस्य हंतव्यवीरस्वर्गप्रापकस्यापि हिंसारूपत्व मुच्यते। मरणोद्देश्यकमरणानुकूलव्यापारोहिंसेति प्रसिद्धलक्षणानुसारेणापि तस्य हिंसात्वमायाति। न च तत्र उदर्कमहाफलापर्यवसायित्वमपि लक्षणे विशेषणं। गौरवात्। व्रणदाहच्छेदयोः दाहच्छेदरूपत्वेपि व्रणिरक्षकत्ववत् वैधपशुमारणस्य हिंसात्वेपि अग्रिममहाफलप्रापणेन तद्रक्षकत्वोपपत्तेः। तथापि 'न वा उवेत'दिति मन्त्रार्थवाददृष्ट्या यज्ञार्थस्य परप्राणवियोजनस्याहिंसात्मपि प्रतीयत इत्येतावदवलंब्य प्रौढ्यर्थं परिहारो भाष्ये दर्शितः। वस्तुतस्तु नहिंस्यादिति वाक्ये पुरुषार्थैव हिंसा धातुना अनूद्यते। न क्रत्वर्थापि।कर्तृत्वरूपपुरुषशेषत्वप्रतीतेः। ततश्च धातुनाऽनूदितायाः पुरुषार्थहिंसाया एव निषेध इति क्रत्वर्थसंज्ञपनस्य हिंसात्वेऽपि न निषेधस्पर्शः। पुरुषस्येव क्रतोस्तस्मिन्वाक्ये अनुपादानात् अहिंसावाक्यस्य अनारभ्याधीतत्वेन क्रतोः प्राकरणिकविपरिवृत्त्यभावाच्चेति भाष्यकाराशयस्थो मुख्यपरिहारोऽनुसंधेयः। तस्माद्यागस्य पापमिश्रयत्वाभावात् श्वसूकरादिजन्मनीव पापान्तरसङ्गीर्तनाभावच्च न पापफलतया इष्टादिकारिणां व्रीह्यादिशरीरकं जन्मेत्येतदुपपद्यते। किं तु तेषामाकाशादिश्विव व्रीह्यादिष्वपि संश्लेषमात्रम्। कथं तर्हि जायन्त इत्युक्तिः? 'योयोग्यन्नमत्ति योरेतस्सिञ्चति तद्भूयएव भवती'ति पितृभावोक्तिवदिति ब्रूमः। न हि पूर्वसिद्धपितृभावेन जननं कथमपि संभवति। अतस्तत्र अद्यमानान्नद्वारा पित्रनुप्रवेशेन तत्संश्लेषमात्रं पितृभावरूपतया व्यपदिश्यत इति वक्तव्यम्। इयमेव व्रीह्यादिभावोक्तिरपीति युक्तं। अतो योनिप्राप्त्यनन्तरमेव ब्राह्यणादिशरीरप्राप्तिः। ततः प्रागाकाशादिपित्रन्तेषु संश्लेषमात्रमिति सिद्धम्।। संग्रहकारिका।। वृष्टेः पश्चादनुशयवतां व्रीहिमाषादिभावः\" तत्तद्रूपैर्भवतु जननं कर्मणोकीर्तनेऽपि। हिंसायोगात्क्रतुपरिषदां पापमिश्रत्वभाजां\" पापांशैस्स्यात् स्वरनुभवतोऽनन्तरं स्थावरत्वम्।।1।। नात्रोत्सर्गापवदननयचश्शास्रयुग्मानुसारा- दिष्टानिष्टोभयविधफलं युज्यते सा हि हिंसा। क्षीरं पीतं हरति कुरुते मेहमित्यादिरूपा दायुर्वेदप्रथितवचनात्तस्य किन्नो तथात्वम्।।2।। वैधीरागाधीनहिंसानिषेधस्वीकारेऽपि स्यान्निषिद्धेव हिंसा। तत्तत्साध्येष्वन्तरेणैव रागं कोवा कर्म क्लेशसाध्यं विदध्यात्।।3।। मैवं हिंसैव नैषा भवुति मखपशोस्स्वर्गतिप्रापकत्वात् क्षुद्रं दुःखं प्रभूतं फलमपि च यतो रक्षणं तन्नहिंसा। द्दष्टं ह्येतद्व्रणादेरुपशमनविधौ मंत्रवर्णाच्च लब्धं\" तस्माव्द्योमानिलादिष्विव सुकृतकृतान्तेषु संश्लेषमात्रम्।।4।। इति अन्याधिष्ठिताधिकरणम्।।6।। इति श्रीमद्भरद्वाजकुलजलधिकौस्तुभश्रीमदद्वैतविद्याचार्यश्रीविश्वजिद्याजिश्रीरङ्ग- राजाध्वरिवरसूनोरप्पयदीक्षितस्य कृतौ चतुर्मतसारे नयमयूखमालिकाख्ये - द्वितीयपरिच्छेदे तृतीयस्याध्यायस्य प्रथमः पादः।।"
                            }
                        ]
                    }
                ]
            },
            {
                "title": "Pāda 2",
                "number": 2,
                "verses": [
                    {
                        "verse_number": 7,
                        "original_text": "Adhikarana 3.2.1 सन्ध्याधिकरणम्\nसन्ध्ये सृष्टिराह हि ॥3.2.1॥\nनिर्मातारं चैके पुत्रादयश्च॥3.2.2॥\nमायामात्रं तु, कार्त्स्न्येनानभिव्यक्तस्वरूपत्वात्॥3.2.3॥\nपराभिध्यानात्तु तिरोहितम्॥3.2.4॥\nदेहयोगाद्वा सोऽपि॥3.2.5॥\nसूचकश्च हि श्रुतेः आचक्षते च तद्विदः॥3.2.6॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.2.1 सन्ध्याधिकरणम्\nएवं कर्मानुरूपगमनागमनजन्मादियोगेन जाग्रतो जीवस्य दुःखित्वं ख्यापितम् इदानीमस्य स्वप्नावस्था परीक्ष्यते, स्वप्नमधिकृत्य श्रूयते \"न तत्र रथा न रथयोगा न पन्थानो भवन्त्यथ रथान् रथयोगान् पथः सृजते, न तत्रानन्दा मुदः प्रमुदो भवन्त्यथानन्दान्मुदः प्रमुदः सृजते न तत्र वेशान्ताः पुष्करिण्यः स्त्रवन्त्यो वेशान्ताः पुष्करिण्यः भववन्त्यः सृजते स हि कर्त्ता\" इति तत्र संशयः- किमियं रथादिसृष्टिर्जीवेनैव क्रियते? आहोस्विदीश्वरेण इति किं युक्त्तम्, सन्ध्ये सृष्टिर्जीवेनेति कुतः? साध्यं- स्वप्न स्थानमुच्यते \"सन्ध्यं तृतीयं स्वप्नस्थानम्\" इति वचनात् सा तु जीवेनैव क्रियते, सृजते स हि कर्त्ता इत्याह हि स्वप्नदृग्जीव एव तत्र प्रतीयते। 1।\nकिञ्च एनं जीवं स्वप्ने कामानां निर्मातारमेकेशाखिनोऽधीयते, \"य एषु सुप्तेषु जागर्त्ति कामं कामं पुरुषो निम्मिर्माणः\" इति पुत्रादयश्च तत्र काम्यमानतया कामशब्देन निर्दिश्यन्ते, नेच्छामात्रं, पूर्वत्र हि \"सर्वान् कामाञ् छन्दतः प्रार्थयस्व\" \"शतायुषः पुत्रपौत्रान् वृणीष्व\" इति पुत्रादय एव कामाः प्रकृताः, अतो रथादीन् जीवः स्वप्ने सृजति; जीवस्य च सत्यसङ्कल्पत्वं प्रजापतिवाक्ये श्रुतम्, अत उपकरणाद्यभावेऽपि सृष्टिरुपपद्यते इति प्राप्तेऽभिधीयते -।। 2।\nतुशब्दः पक्षं व्यावर्त्तयति; स्वप्ने रथपुष्करिण्याद्यर्थजातं मायामात्रं परमपुरुषसृष्टमित्यर्थः मायाशब्दो ह्याश्चर्य वाची \"जनकस्य कुले जाता देवमायेव निर्मिता\" इत्यादिषु तथा दर्शनात् अत्रापि \"न तत्र रथा न रथयोगा न पन्थानः\"- सकलेतरपुरुषानुभाव्यतया न भवन्तीत्यर्थः अथ \"रथान् रथयोगान् पथः सृजते\", स्वप्नदृगनुभाव्यतया तत्कालमात्रावसानान् सृजत इत्याश्चर्यरूपत्वमेवाह एवंविधाश्चर्यरूपा सृष्टिः सत्य सङ्कल्पस्य परमपुरुषस्यैवोपपद्यते, न जीवस्य; तस्य सत्यसङ्कल्पत्वादियुक्त्तस्यापि संसारदशायां कार्त्स्येनानभिव्यक्त्तस्वरूपत्वान्न जीवस्य तथाविधाश्चर्यसृष्टिरुपपद्यते \"कामं कामं पुरुषो निर्म्मिमाणः\" इति च परमपुरुषमेव निर्मातारमाह\" \"य एषु सुप्तेषु जागतिर् तदेव शुक्रं तद्व्रह्म तदेवामृतमुच्यते तस्मिँल्लोकाः श्रिताः सर्वे तदु नात्येति कश्चन\" इत्युपक्रमोपसंहारयोः परमपुरुषासाधारणस्वभावप्रतीतेः अथ वेशान्तान् पुष्करिण्यः स्त्रवन्त्यः सृजते स हि कर्त्ता\" इति च तया श्रुत्यैकार्थ्यात् परमपुरुषमेव कर्त्तारमाह स्वाभाविकं चेज्जीवस्यापहतपात्मत्वादिकम्, कुतस्तन्नाभिव्यज्यत इत्यत आह -। 3।\nतुशब्दः शङ्काव्यावृत्त्यर्थः, पराभिध्यानात्- परमपुरुषसङ्कल्पात्, अस्य जीवस्य स्वाभाविकं रुपन्तिरोहितम् अनादिकर्मपरम्परया कृतापराधस्य ह्यस्य स्वाभाविकं कल्याणरूपं परमपुरुषस्तिरोधापयति; ततस्तत्सङ्कल्पादेव ह्यस्य जीवस्य बन्धमोक्षौ श्रुतौ यदा ह्येवैष एतस्मिन्नदृश्येऽनात्म्येऽनिरुक्त्तेऽनिलयनेऽभयं प्रतिष्ठां विन्दते अथ सोऽभयं गतो भवति यदा ह्येवैष एतस्मिन्नुदरमन्तरं कुरुते अथ तस्य भयं भवति\" \"एष ह्येवानन्दयाति\" \"भीषाऽस्माद्वातः पवते\" इत्यादिषु। 4।\nसोऽपि तिरोभावो देहयोगद्वारेण वा भवति सूक्ष्माचिच्छक्त्तियोगद्वारेण वा; सृष्टिकाले देहावस्थेनाचिद्वस्तुना संयोगाद्भवति, प्रलयकाले नामरूपविभागानर्हातिसूक्ष्माचिद्वस्तुयोगात् अतोऽनभिव्यक्त्तस्वरूपत्वात्स्वप्ने जीवो न रथादीन् सङ्कल्पमात्रेण स्त्रष्टुं शकनोति \"तस्मिँल्लोकाः श्रिताः सर्वे तदु नात्येति कश्चन\" इति सर्वेषु सुप्तेषु जागरणं सर्वलोकाश्रयत्वमित्यादयो हि परमपुरुषस्यैव सम्भवन्ति अतो जीवानामल्पाल्पकर्मानुगुलफलानुभवार्थं तावन्मात्रकालावसानान् तदेकानुभाव्यानर्थानुत्पादयति। 5।\nइतश्च स्वाप्नार्था न जीवसङ्कल्पपूर्वकाः; यतः स्वप्नोऽभ्युदयानभ्युदययोः सूचकः श्रुतेरवगम्यते \"यदा कर्मसु काम्येषु स्त्रियं स्वप्नेषु पश्यति समृद्धिं तत्र जानीयात्तस्मिन्स्वप्ननिदर्शने\" इति; \"अथ स्वप्ने पुरुषं कृष्णदन्तं पश्यति स एनं हन्ति\" इत्यादेश्च स्वप्नाध्यायविदश्च स्वप्नं शुभाशुभयोः सूचकमाचक्षते सूचकत्वं च स्वसङ्कल्पायत्तस्य नोपपद्यते; तथा चाशुभस्यानिष्टत्वात् शुभस्य सूचकमेव सृष्ट्वा पश्येत् अतः स्वप्ने सृष्टिरीश्वरेणैव कृता। 6।\n।। सन्ध्याधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.2.1 सन्ध्याधिकरणम्\nस्वप्नमधिकृत्य श्रूयते - “ न तत्र रथा न रथयोगा न पन्थानो भवन्त्यथ रथान्रथयोगान्पथस्सृजते” इत्यारभ्य, अथ वेशान्तान्पुष्करिण्यस्स्रवन्त्यस्सृजते स हि कर्ता” इति किं स्वाप्नानामप्यर्थानां स्रष्टा जीव एव, उत परमात्मेति संशयः स्वप्नदृशो जीवस्य सन्निधानात् “ स हि कर्तेति स एव परामृश्यते, जीवस्यापि सत्यसङ्कल्पत्वं प्रजापतिवाक्योदितमिति स एव स्रष्टेति पूर्वः पक्षः राद्धान्तस्तु - जीवस्य सत्यसङ्कल्पत्वं स्वाभाविकमपि संसारदशायां परमपुरुषसंकल्पात्तिरोहितमिति न जीवस्य सत्यसङ्कल्पमात्रेण स्रष्टृत्वमुपपद्यते अतः परमपुरुष एव सकलेतरपुरुषानुभवाविषयान् तत्तत्पुरुषमात्रेणानुभाव्यान् तत्तत्कालावसानान् स्वाप्नानर्थान् सृजति सूत्रार्थस्तु - सन्ध्ये - स्वप्ने, श्रूयमाणा रथादिसृष्टिः स्वप्नदृशा जीवेन कृता, कुत? आह हि - “ स हि कर्तेति तस्यैव परामर्शादित्यर्थः ॥\nएनमेव जीवं निर्मातारं स्वाप्नानामर्थानाम् एके शाखिनोऽधीयते “ य एषु सुप्तेषु जागर्ति कामंकामं पुरुषो निर्मिमाणः” इति अत्र कामशब्दनिर्दिष्टाः काम्यमानतया पुत्रादय एव चशब्दोऽवधारणे अत्र हि “ सर्वान् कामानिति कामशब्देन प्रस्तुतान् “शतायुषः पुत्रपौत्रान्वृणीष्व” इति विविनक्ति ॥\nतुशब्दात्पक्षो विपरिवर्तते, न जीवेन सृष्टं स्वाप्नमर्थजातम्; अपि तु परमेश्वरमायामात्रं - सकलेतरपुरुषानुभवाविषयं तदेकानुभाव्यं तत्कालावसानमाश्चर्यरूपमर्थजातमीश्वरस्सृजतीत्यर्थः जीवस्य स्वतः सत्यसङ्कल्पत्वादेः कृत्स्नस्य संसारदशायामनभिव्यक्तस्वरूपत्वात् तस्य हि सङ्कल्पमात्रेण स्रष्टृत्वं नोपपद्यते “कामंकामं पुरुषो निर्मिमाणः इति च परमपुरुषमेव निर्मातारमाह - य एषु सुप्तेषु जागर्ति “तस्मिल्लोकाश्श्रितास्सर्वे तदु नात्येति कश्चन “इत्युपक्रमोपसंहारयोः परमपुरुषासाधारणधर्मप्रतीतेः, “ स हि कर्तेति च तेनैकार्थ्यात् परमपुरुषमेवाह ॥\nस्वाभाविकं चेज्जीवस्य सत्यसङ्कल्पत्वादिकम्, कथं नाभिव्यज्यत इत्याशङ्क्याह - पराभिध्यानात्तु तिरोहितं ततो ह्यस्य बन्धविपर्ययौ ॥3.2.4॥ तुशब्दश्शङ्कानिवृत्त्यर्थः, परमपुरुषाभिध्यानादस्य स्वाभाविकं रूपमनादिकर्मप्रवाहेण कृतापराधतया तिरोहितम्; ततो ह्यस्य बन्धविपर्ययौ - ततः परमपुरुषसङ्कल्पादेव हि, अस्य - जीवस्य, बन्धविपर्ययौ - संसारमोक्षौ श्रूयेते - “ को ह्येवान्यात्कः प्राण्यात्, यदेष आकाश आनन्दो न स्यात्, एष ह्येवानन्दयाति” परं ज्योतिरुपसंपद्य स्वेन रूपेणाभिनिष्पद्यते इत्यादौ ॥\nतिरोधानप्रकारमाह - सोऽपि - तिरोधानभावः, देहयोगाद्वा भवति, वाशब्दो विकल्पार्थः, व्यवस्थितश्च विकल्पः, देवमनुष्यादिदेहाकारपरिणताचिद्योगात्सृष्टिवेलायाम्, नामरूपविभागानर्हसूक्ष्मदशापन्नाचिद्योगेन प्रलयकाले ॥\nइतश्च - सूचकश्च हि श्रुतेराचक्षते च तद्विदः ॥3.2.6॥ स्वाप्ना रथादयो न जीवसङ्कल्पकृताः; यतस्स्वप्नः शुभाशुभयोस्सूचक इति श्रुतेरवगम्यते “यदा कर्मसु काम्येषु स्त्रियं स्वप्नेषु पश्यति समृद्धिं तत्र जानीयात्तस्मिन् स्वप्ननिदर्शने “अथ स्वप्ने पुरुषं कृष्णं कृष्णदन्तम् “इत्यादिषु स्वप्नाध्यायविदश्चाचक्षते जीवसङ्कल्पकृतत्वे हि सूचकत्वं न संभवति; स्वसङ्कल्पकृतत्वे हि शुभानामेव सूचकानार्थान् सृष्ट्वा तानेव पश्येत् अतस्स्वाप्नानामर्थानां परमपुरुष एव स्रष्टा ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.2.1 सन्ध्याधिकरणम्\nसन्ध्ये - स्वप्ने, \"अथ रथान् रथयोगान्  पथः सृजते\" इत्यादिनाभिहिता सृष्टिर्जीवकृता। \"पुष्करिण्यः स्रवन्त्यः सृजते स हि कर्ता\" इति स्वप्नदृशं जीवमेव कर्तारमाह हि  श्रुतिः ॥\n\"य एष सुप्तेषु जागर्ति कामं कामं पुरुषो निर्मिमाणः\" इति, एनं  जीवं स्वाप्नार्थनिर्मातारमेके शखिनोऽधीयते। अत्र कामशब्दनिर्दिष्टाः काम्यमानतया पुत्रादयः, पूर्वत्र \"सर्वान् कामांश्छन्दतः\" इति  कामशब्दस्य \"शतायुषः पुत्रपौत्रान्\" इति विवृतत्वात् ॥\nस्वप्ने  या रथादिसृष्टिः, तदिदमीश्वरकृतं मायामात्रम्।  स्वप्नदृशैवानुभाव्यं, तत्कालमात्रावसानम् इत्याश्चर्यतया मायेत्युक्तम्। जीवस्य  सत्यसंकल्पत्वादिकं स्वाभाविकं स्वरूपं संसारदशायां कार्त्स्न्येन अनभिव्यक्तमिति न तस्य संकल्पमात्रात् सृष्टिरुपपद्यते। \"स हि कर्ता\", \"पुरुषो निर्मिमाणः\"  इति च न जीवविषयम्, \"तस्मिन् लोकाः श्रिताः सर्वे तदु नात्येति कश्चन \" इति वचनात् ॥\n स्वाभाविकस्य अनभिव्यक्तौ हेतुमाह  - सू - पराभिध्यानात्तु तिरोहितम्; ततो ह्यस्य बन्धविपर्ययौ ॥  ॥ जीवस्यानाद्यपचारप्रवाहेण पराभिध्यानादेव तिरोहितम्, तदपचारात् तदनुवृत्तेर्हि ततो ह्यस्य बन्धमोक्षौ,  \"अथ तस्य भयं भवति\", \"अथ सोऽभयं गतो भवति\" इति श्रुतेः ॥\nसोऽपि तिरोभावोऽपि  देवमनुष्यादिदेहाकाराचिद्योगात् सृष्टिवेलायाम्। नामरूपविभागानर्हसूक्ष्माकाराचिद्योगात् प्रलये ॥\n\"अथ स्वप्ने पुरुषं कृष्णम् \" इत्यादिश्रुतेः शुभाशुभसूचकश्च हि स्वप्नः। स्वप्नविदश्चाचक्षते तत् । अतो न जीवः स्रष्टा स्वाप्नार्थानाम् ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.2.1 सन्ध्याधिकरणम्\n।। सन्ध्ये सृष्टिराह हि ।। एवमित्यादिना पादसङ्गतिरुच्यते । जन्मादीति - अत्रादिशब्देन सुखदुःखानुभवो विवक्षितः । दुःखित्वं ख्यापितमिति- सुखानुभवेऽपि \"स्वर्गेऽपि पातभीतस्य क्षयिष्णोर्नास्ति निर्वृत्तिरिति वचनेन दुःखप्राचुर्यात्तत्रापि\" दुःखित्वमेवेति भावः । वक्ष्यमाणविषयवाक्यस्थस्य तत्रपदस्य व्याख्यानायाह - स्वप्नमधिकृत्येति । \"स्वप्नं पश्यति\" इति हि प्रकृतम् । अनुकूलविषयज्ञा प्रीतिरानन्दः, स्वकीयत्वबुद्धिजा प्रीतिर्मुत्, तद्विनियोगजा प्रीतिः प्रमुत् । तत्रेति - किं स्वप्नार्थसृष्टिर्जीवकर्तृका? उत परमात्मकर्तृका? । स हि कर्त्तेति किं जीवः परामृश्यते? उत परमात्मेति । प्रजापतिवाक्योदितसत्यसङ्कल्पत्वं जीवस्य स्त्रष्ट्टत्वमुपपादयति? नेति, स्वाप्नार्थ मात्रेषु जीवस्य सङ्कल्पाविर्भावकल्पनमुपपद्यते नेति, यदोपपद्यते तदा तस्यैव स्त्रष्ट्टत्वोपपत्तेः \"स हि\" इति जीवपरामर्शाज्जीवकर्त्तृकत्वं स्यात्, यदाऽऽविर्भावकल्पनमनुपपन्नं तदा स्त्रष्ट्टत्वानुपपत्तौ स इति जीवपरामर्शायोगात् परमात्मकर्तृकत्वमिति भवति । \"आह हि\" इति सूत्रखण्डं व्याचष्टे । सृजत इति - स्वप्नं पश्यतीति प्रकृतो जीवः स इत्युच्यते इति भावः ।। 1 ।।\n।। निर्म्मातारं चैके पुत्रादयश्च ।। श्रुत्यन्तरे परमात्मकर्तृकत्वं श्रूयत इत्याशङ्कायामिदं सूत्रम् । अत्रोपात्तवाक्ये जीवलिङ्गं दर्शयति । पुत्रादयश्चेति - अपरिकरस्य जीवस्य कथं सृष्टियित्यत्राह - जीवस्य चेति । एतत्सूत्रद्वयं पूर्वपक्षविषयम् ।। 2 ।।\n।। मायामात्रन्तु कार्त्स्येनानभिव्यक्त्तस्वरूपत्वात् ।। मायामात्रम् आश्चर्यरूपमेव अनाश्चयर्रूपं न किञ्चिदपीत्यर्थः । परमपुरुषसृष्टमिति तुशब्दसिद्धार्थ उक्त्तः, मिथ्याव्यावृत्त्यर्थं मायाशब्दं व्याचष्टे । मायाशब्दो हीति - जनकस्येति । देवस्याश्चर्यरूपा शक्त्तिर्मूर्त्तिमतीवेत्यर्थः । \"न भवन्ती\"ति श्रुतौ मिथ्यात्वं प्रतीयत इत्याह - अत्रापीति । स्वाप्नार्थानां पूर्वकालीनाभावो मिथ्यात्वं च लोकसिद्धमिति तदुभयपरत्वे न भवन्तीति\nवाक्यस्य वैयर्थ्यं, मिथ्यात्वपरत्वे सृजधात्वस्वारस्यं च स्यात्, प्रसिद्धरथाद्यनुभवस्य प्रतिषेधेऽपि वाक्यवैयर्थ्यं स्यात्, स्वप्ने तेषामननुभूतत्वस्य लोकसिद्धत्वात्, स्वप्नदृष्टानां हि जाग्रद्दृष्टेभ्योऽन्यत्वं लोकसिद्धम्, अतस्तत्परिहाराय प्रसिद्धरथादिभावप्रतिषेधेन विजातीयविचित्रार्थसृष्टिपरत्वं वाक्यस्यावर्जनीयं, तथा सति तद्वैजात्यम् अर्थवशात् सकलेतराननुभाव्यत्वतत्कालमात्रावस्थायित्वरूपमिति मायाशब्दो व्याख्यातः, तेन सह प्रतिज्ञाखण्डार्थमाह - एवंविधेति । हेतुखण्डं व्याचष्टे - तस्येति । पुर्वपक्षयुक्त्तिं परिहरति - कामङ्काममिति । कामङ्काममिति णमुलन्तं पदं, सङ्कल्प्येत्यर्थः ।। 3 ।।\n।। पराभिध्यनात्तु तिरोहितं ततो ह्यस्य बन्धविपर्ययौ ।। परस्य नैर्घृण्यादिप्रसङ्गपरिहारमाह - अनादिकर्मेति । तत इत्यादि - तत इति व्याख्येयं यदम्, बन्धस्य तत्सङ्कल्पायत्तत्वे तदन्तगर्तस्तिरोभावश्च तत्सङ्कल्पकृत\nइति सिद्धमित्यर्थः ।। 4 ।। कथं भगवत्सङ्कल्पस्य तिरोधायकत्वं प्रकृतेः कर्मणां च हि तिरोधायकत्वमित्यत्राह -\n।। देहयोगाद्वा सोऽपि ।। भगवत्सङ्कल्पस्य द्वारभूतं प्रकृत्यादिकमित्यर्थः, वाशब्दो न तुल्यविकल्पवाची, अपि तु व्यवस्थितविकल्पवाचीत्यभिप्रायेणाह - सृष्टिकाल इति । सूक्ष्माचिच्छक्त्ति योगेति - अत्र शक्त्तिशब्देन भगवदपृथक्सिद्धविशेषणत्वं विवक्षितम्, एवमवान्तरसाध्यसाधनयोः परमसाध्येनान्वयं दर्शयति । अतोऽनभिव्यक्त्तेत्यादिना - \"मायामात्र\"मिति सूत्रभाष्ये परमपुरुषासाधारणस्वभावप्रतीतेरिति सङ्ग्रहेणोक्त्तम् । अत्र सर्वेषु सुप्तेषु जागरणमित्यादिना स्वभावशब्दार्थो विवृतः, ईश्वरेण क्रियते चेत्- किमर्थमस्थिररथादिसृष्टिरित्यत्राह - अत इति । अल्पाल्पकर्मफलानुभवार्थमस्थिरतत्तद्वस्तुसृष्टिरित्यर्थः ।। 5 ।।\n।। सूचकश्च हि श्रुतेराचक्षते च तद्विदः ।। जीवस्य स्वाप्नसृष्टिमात्रोपयोगिसत्यसङ्कल्पत्वा\nद्याविर्भावस्तदानीं स्यादिति शङ्काव्यावृत्त्यर्थमिदं सूत्रम्, स्वप्नाध्यायविदः- स्वप्नवाचिवेदवाक्यविदः, अत इत्यधिकरणार्थोपसंहारः । परे तु- स्वाप्नार्थानामीश्वरसृष्टतया वियदादिवत्पारमार्थ्यं पूर्वपक्षीकृत्य देश-\nकालनिमित्तैर्दुर्निरूपतया मिथ्यात्वं सिद्धान्तयन्ति, एषां च जीवकर्त्तृकत्वमेव सृजत इत्युच्यते तच्चौपचारिकं सुखदुःखदर्शननिमित्तसुकृतदुष्कृतकर्तृकत्वनिबन्धन औपचारिकः स्वाप्नार्थकर्तृत्वव्यपदेशः \"बहिष्कुलायादवरच्चरित्वे\"ति स्वाप्नविषया श्रुतिश्च बहिरिव चरित्वेत्येवम्परा, तस्मिन् प्रकरणे ईश्वरप्रतिपादनं जीवस्य तदनन्यत्वोपदेशार्थं सुखदुःखसूचकत्वकृतपारमार्थ्यशङ्काव्युदासपरम् \"सूचकश्च हि\" इति सूत्रम्, तच्च द्वितीयं सूचनीयपारमार्थ्येऽपि सूचकं स्त्रीदशर्नादिकं मिथ्येति सूत्राभिप्रायः । ईश्वरादनन्यत्वेन जीवस्यसत्यसङ्कल्पतया स्त्रष्ट्टत्वशङ्कां व्युदस्यति \"पराभिध्यानात्त्वि\"ति जीवस्य ज्ञानैश्वर्यशकत्यादिसर्वमविद्यातिरोहितं, तिरोधाननिवृत्तिः परमात्माभिध्यानात्, अस्य बन्धमोक्षौ हि परमात्माधीनौ, स च तिरोभावः सूक्ष्मस्थूलदेहयोगादिति योजयन्ति, तत्र तावत्पादानुगतार्थतत्सङ्गती अनुपपन्ने, जीवत्वावस्थानिरूपणं चेत् पादकृत्यं \"फलमत\" इत्यधिकरणासङ्गतिः, न चेश्वरो जीवावस्था तस्य ब्रह्मणि कल्पितस्य जीवाध्यस्तत्वाभावात्, परमात्मनिरूपणं पादकृत्यं चेत् स्वाप्नार्थानां जीवकर्तृकतया मिथ्यात्वोक्त्तिरिह न सङ्गच्छते, पूर्वपक्षश्चानुपपन्नः, मिथ्यात्वस्य सिद्धान्तीकरणायोगात्, मिथ्यात्वं ह्यारम्भणाधिकरणे कृत्स्नप्रपञ्चस्य समर्थितं, यदा वियदादेरपि मिथ्यात्वसिद्धिः तदा कैमुत्यसिद्धं स्वाप्नार्थमिथ्यात्वमित्यधिकरणवैयर्थ्यं, वियदादीनां व्यावहारिकं सत्यत्वमस्ति, स्वाप्नार्थानां तदपि नास्ति व्यवहारविसंवादादिति वियदादिवैलक्षण्य प्रतिपादभार्योऽयमारंभ इति चेन्न, व्यवहारविसंवादस्य प्रबोधसमये सर्वलोकसंप्रतिपन्नत्वाद्वैधर्म्याच्च न स्वपनादिवदीत्यत्र तद्वैषम्यस्योक्त्तत्वाच्च, श्रुतिवाक्यकृतसत्यत्वशङ्काव्युदसनार्थ आरम्भ इति चेन्नसूत्र श्रुतिवाक्यासामञ्जस्यात्, तथा हि मिथ्यात्वं समर्थनीयं चेत् सर्वलोकाश्रयत्वादिभिः स्वरसप्रतिपन्नमीश्वरस्त्रष्ट्टत्वं न बाधितव्यम्, ईश्वरसृष्ट्टत्वस्य व्यावहारिकसत्यत्वनिवृत्त्यविरोधात्, उपासनविशेषप्रतीपरा\nवरदेवताप्रसादलब्धानां स्वप्नानां ब्रह्मदत्तोषादिदृष्टानामपि व्यावहारिकसत्यत्वनिवृत्तेस्त्वदिष्टत्वात्, व्यावहारिकसत्यत्वाभावस्साध्यश्चेत्- जीवकर्तृत्वाश्रयणमपि विरुद्धम्, जीवकर्तृकघटादीनामिव व्यावहारिकसत्यत्वप्रसङ्गात्, जीवस्त्रष्ट्टत्वस्यान्तिमसूत्रद्वयव्युदस्तत्वाच्च, जीवस्य मुख्यं स्त्रष्ट्टत्वं व्युदस्तम्, सुखाद्यवभासमूलादृष्टकर्तृत्वादौपचारिकं कर्तृत्वमिति न विरोध इति चेत्- जीवादृष्टमूलानां देहेन्द्रियसर्गादीनामिव व्यावहारिकसत्यत्वप्रसङ्गात्, जीवादृष्टमूलत्वेऽपि देहसगर्ादीनामीश्वराधीनत्वमस्तीति चेत्- तादृशमीश्वराधीनत्वं स्वाप्नार्थानामप्यस्ति तदीशनस्यासङ्कुचितत्वात्तादधीन्यस्य भवदनुमतत्वाच्च सर्वदेशसर्वकालावर्तिसर्वजन्तुदृष्टस्वाप्नप्रपञ्चानां जाग्रत्प्रपञ्चादपि महत्तरतया तेषामन्याधीनत्वे पारमैश्वर्यमीश्वरस्य न स्यात्, उभयविधप्रपञ्चस्यापि हि प्रतीतिसत्त्वमविशिष्टम्, बाधस्याशुतरत्वविलम्बौ हि वैषम्यम्, एवं जीवानां साक्षात्स्वप्नार्थकर्त्तृत्वाभावंस्य मिथ्यात्वानुपयुक्त्तस्य सूत्रितत्वादेव सूत्रकारेण मिथ्यात्वस्य सिपाधयिषितत्वाभावोऽवगम्यते, सूचकश्चेति विरुद्धसूत्रप्रणयनाच्च विरुद्धत्वं वक्ष्यामः । अतो यस्मिन् साध्ये सूत्राण्युपयुक्त्तानि स्युः न त्वनुपयुक्त्तविरुद्धानि तदेव साध्यं भवितुमर्हति, ईश्वरसृष्टत्वं पूर्वपक्षयुक्त्तिश्चेत् \"पुत्रादयश्चे\"ति सूत्रांशो निष्फलः, पुत्रादिस्त्रष्ट्टत्वस्य जीवेषु सम्भवत ईश्वरसाधकत्वायोगात्, मायाशब्दस्य मिथ्यात्ववाचित्वाभावाच्चाक्षराननुगुणत्वं, सूचकश्चेति सूत्रं विरुद्धं, मिथ्यात्वविरोधित्वादर्थक्रियायाः, सूच्यस्यैव पारमार्थ्यंन सूचकस्येत्यभिप्राय इति चेन्न, अशाब्दत्वात्, उत्सूत्राभिप्रायकल्पने च श्रुतिविरुद्धकल्पनायोगात्, पराभिध्यानात्तिरोधाननिवृत्तिरिति योजनायामध्याहारव्युत्क्रमान्वयौ स्फुटतरौ, सोऽपीति तिरोभावपरामर्शश्च अयुक्त्तः- तिरोभावशब्दस्याप्रकृतत्वात्, तिरोहितमिति निर्दिष्टे तिरोधानरूपधात्वर्थमात्रस्य तदिति परामर्शार्हस्य स इति परामर्शायोग्यत्वाच्च, पुँल्लिङ्गपदेषु प्रयुक्त्तेषु कस्यचिदर्थ उचितः परामर्शनीयः, श्रुतिवाक्यं च निरूप्यम्, न भवन्तीति श्रुतिर्मुख्यातदनुरोधेन सृजतिर्भाक्त्त इति हि भवतां निर्वाहः, सृजतेर्भाक्त्तत्वं स्थितं, पूर्ववाक्यमपि विफलं, लोकप्रसिद्धत्वात् स्वाप्नमिथ्यात्वस्य अप्राप्ते हि शास्त्रमर्थववत्, अतो वैयर्थ्यभाक्त्तत्वाभ्यां वाक्यद्वयमपि दुःस्थम् मिथ्याभूतं स्वाप्नार्थजातमंनूद्य भाक्त्तेन सृजतिना जीवादृष्टमू\nलत्वं प्रतिपाद्यत इति वाक्यैकत्वमिति चेन्न- उद्देश्यविशेषणभूतमिथ्यात्वानुरोधेन उपादेयवचनस्वारस्यभङ्गस्य न्यायविदामनभिमतत्वात्, उभयमुख्यत्वसम्भवेऽन्यतरामुख्यत्वाश्रयणानुपपत्तेश्च, न च न भवन्तीति जागरितानुभूतार्थाभावपरः प्रबोधे दृश्यानां रथादीनां स्वप्नसमये विद्यमानत्वात् न च स्वप्नार्थानां प्राक्कालीनाभावपरः- स्वप्नकल्पितानां पूर्वमभावस्य लोकसिद्धत्वात्, न च न भवन्तीति स्वापनजाग्रद्दृष्टानामन्योन्याभावोक्त्तिः- लोकप्रसिद्धत्वादेव, अतः स्वप्नार्थानां प्रसिद्धरथादिभावप्रतिषेधेन तद्वैजात्यं प्रतिपाद्यते, तेन तदेकानुभाव्यत्वतत्तत्कालावसायित्वरूपवैलक्षण्यमुक्त्तं स्यात्, अतो वैलक्षण्यविशिष्टमीश्वरसृष्टत्वं प्रतिपिपादयिषितमिति वाक्यैकत्वमवैयर्थ्यमभाक्त्तत्वं न्यायाविरोधश्च भवति, \"बहिष्कुलायादमृतश्चरित्वा\" इति मुख्यं स्यात्, तपोबलसृष्टैर्देहान्तरैस्सौभरेरिव ईश्वरसृष्टदेहान्तरेण ज्ञानाधिष्ठितेन बहिर्वृत्त्युपपत्तेः, तस्मिँश्च देहान्तरे चक्षुरादीनां विद्यमानत्वान्न दुर्निरूपनिमित्तत्वम्, तेषां चक्षुरादीनां स्वाप्नार्थमात्रग्रहणयोग्यत्वात्, देशान्तरगतविशेषान्तरप्रश्ने प्रतिवचनाभावोपपत्तिः देशकालविपर्यासश्च घटतेस्वप्ने ईश्वरसृष्टैस्तदेकानुभाव्यैरादित्यगत्याद्युपाधिविशेषैरवच्छिन्नानां दिक्कालानां तत्तत्वस्वप्नद्रष्टृपुरुषापेक्षया तथाभावोपपत्तेः, जागरितावस्थायामपि हि प्राच्यादयः प्रातरादयश्च देशकालविशेषा आपेक्षिका भवन्ति । ननु यत्र प्रबोधसमये रथो दृश्यते तत्रैव स्वप्ने कथं गजावस्थानं मिथ्यात्वेन विना घटत इति चेन्नस्वाप्नार्थानां जाग्रद्दृश्यपदार्थैः प्रतिघातानर्हत्वात् अनिर्वाच्यस्य गजादेरपि तथात्वं वक्त्तव्यं तन्निर्वाच्यपक्षेऽपि समानम्, कथं मूर्त्तद्वयस्य मिथोऽप्रतिघातकत्वमिति चेत्- वयमप्यनिर्वचनीयवादिनं त्वामेव पृच्छामः- कथमिति, अर्थाभावादुपपन्नमिति चेत्, अविषयख्यातिः स्यात्, अपसिद्धान्तश्च, दोषवशादनिर्वचनीयमर्थान्तरं जातमिति भवतां प्रकिया अतश्चोद्यपरिहारौ समानौ, अनिर्वचनीयत्वादुपपन्नमिति चेत् निर्वचनीयत्वान्ममाप्युपपत्तिः, अनिर्वचनीयनिर्वचनीययोर्मिथः प्रतिघातकत्वाभावः शुक्त्तिरजतादिषु दृश्यत इति चेत् निर्वचनीययोरपि मिथोऽभिद्यातत्वाभावो वाथ्वाकाशादिषु दृष्टः, सूक्ष्मत्वादप्रतिघात इति चेत्, स्वाप्नार्थानामपि सूक्ष्मत्वसम्भवादप्रतिघातः, मूर्त्तं चेन्मूर्त्तान्तरप्रतिघातार्हमिति चायुक्त्तम्- मूर्त्तत्वमसर्वगतत्वं चेत्- गुणादिषु व्यभिचारः, न हि रूपरसादिकं परस्परेण वा द्रव्येण वा प्रतिहन्यते असर्वगतद्रव्यत्वं मूर्तत्वं चेत्- गगने व्यभिचारः, न हि गगनं घटादिभिः प्रतिहन्यते, गगनं चासर्वगतं वेदान्तिनाम्- आद्यन्त\nवत्त्वात्, दशगुणावरणान्तरपरिच्छिन्नत्वाच्च स्पर्शवत्त्वं मूत्तर्त्वमिति चेत्- तदानीमपि न प्रतिहन्तव्यत्वनियमः, गगनेन घटस्याप्रतिघातात्, स्पर्शवद्द्वयं मिथःप्रतिघातीति चेन्न- वाय्वालोकयोर्व्यभिचारात्, रूपिद्वयं मिथः प्रतिघातीति चेन्न- सलिलालोकयोर्व्यभिचारात्, आलोको ह्यगाधस्वच्छजलेनाप्रतिघातात् तदन्तर्गतान् पदार्थान् स्वयमन्तर्गतः प्रकाशयति, न ह्यालोकमनपेक्ष्य जलगतं वस्तु द्रष्टुं शक्यं तमसि तद्दर्शनाभावात्, न चाप्यावयवानां विरलत्वादालोक इव आलोकप्रवेशः, ऊर्ध्वाधरभावेन दक्षिणोत्तरादिभावेन च संयुक्त्तानां द्रव्याणां जलावयवानां निम्नपातितया निरुध्यमानतया द्रवतया च सच्छिद्रत्वानुपपत्तेः, अतो रूपिद्वयस्य मिथः प्रतिघातनियमाभावात् स्वाप्नगजादीनां प्रतिघातानर्हत्वसम्भवान्न दुर्निरूपत्वम्, अतः श्रुतिन्यायसूत्राक्षरसामञ्जस्यमस्मत्पक्ष एवोपपन्नम् । अपरेऽपि ईश्वरसृष्टत्वात् सत्यत्वं पूर्वपक्षीकृत्य देशादिभिरनभव्यक्त्ततया मिथ्यात्वमाहुः, तत्रापि सूत्रास्वारस्यं परेषामिव\nस्यात्, मायामात्रशब्दो निरालम्बनज्ञानवाचीत्यप्ययुक्त्तं श्रुतिस्थरथादिशब्दानां रथादिज्ञानवाचित्वाभावात्, दुःखप्रतिभासात्\nस्वाप्नसृष्टिर्जीवस्येति चासङ्गतं- जाग्रद्रष्टपृथिव्याद्यर्थानां च दुःखहेतुत्वदर्शनेन जीवसृष्टत्वप्रसङ्गात्, ईश्वरसृष्टत्वश्रुतिस्वारस्यं तु स्वाप्नार्थेष्वपि तुल्यम् । अन्ये तु सृजत इति स्वातन्त्र्ेण जीवस्यकर्तृत्वावगमात्, स्वस्य स्वयमेव मायया मोहनायोगात् जीवस्य सत्यसङ्कल्पत्वाच्च, सत्या सृष्टिरिति पूर्वपक्षं कृत्वा स्वातन्त्रोपदेशस्य भ्रान्तिसिद्धानुवादरूपत्वात्, सङ्कल्पानाविर्भावात्, सूचकत्वादिभिः, पुरुषशब्दाच्च, परो मायारूपेण सृजति, जीवः प्रेक्षकः, मायारूपेण सृष्टिश्च विषयशून्यप्रतिभासमात्रसृष्टिरिति वदन्ति । तत्र \"पराभिध्याना\" दित्यादिसूत्रद्वययोजेनायामस्वारस्यं पूर्ववदनुसन्धेयम् । श्रुतौ चानुपयोगविरोधाभावेऽपि मायाशब्दस्य मन्त्रौषधादिषु प्रयुक्त्तस्य निविर्षयज्ञानवाचित्वाभावाच्छ्रुतिवाक्यगतरथादिशब्दानां रथादिप्रतिभासवाचित्वाभावाच्च तन्मतमनुपपन्नम्, सूत्रक्रमश्चयथाभाष्यमेव समुचितः, मिथ्यात्वसमर्थनपरत्वेऽनुपपन्नेऽनभिव्यक्त्तस्वरूपत्वशब्दस्यापि जीवस्य तिरोहितस्वरूपतापरत्वे तिरोधानविषयसूत्रद्वयस्य तदासत्तेरुपपन्नत्वाद्धेत्वन्तराभिधायिनः \"सूचकश्चे\" तिसूत्रस्य तद्वयवधायकत्वादपि चरमभावित्वोपपत्तेश्च ।। ।।\n।। सन्ध्याधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.2.1 सन्ध्याधिकरणम्\n1. ब्रह्मैव स्वैस्स्वभावैर्बहुमुखमवदत् प्राक्तनाध्याययुग्मे  \nतस्येहाकृष्य चिन्ता किमिति पुनरसौ साधनाध्यायमध्ये ।  \nमैवं विद्याः प्रभेत्तुं विशदयति परं तद्धि तद्रूपभेदात्  \nसिद्धोपायादिभावं प्रथयति च विभोः प्राप्यतृष्णाप्रथिम्ने ॥\n2. नैर्गुण्यं ब्रह्मणश्चेद्वितथ इह गुणैर्ब्रह्मविद्याविभागः  \nसोऽस्त्वेतैः कल्पितैश्चेच्छ्रुतिमतविहतिर्नात्र दृष्टिक्रमोऽपि ।  \nनिर्दोषत्वञ्च नित्यं यदि वदसि मुधा दोषशान्त्यर्थयत्नः  \nकल्प्यं चेद् दुष्टता स्यात् प्रकृतिरिति परक्षिप्तये चैष पादः ॥\n3. किञ्चादौ चिन्त्यभावः प्रमितिविषयता स्वप्रभत्वं सुखत्वं  \nविश्वाधिष्ठानता च स्वबहुभवनधीर्निर्विशेषे कथं स्यात् ।  \nसर्वश्रुत्यर्थहानं स्ववचनविहतिस्सर्वमानैश्च बाधो   \nमायावैयात्यभाजामिति सगुणदशोपास्तिपादश्च दुस्स्थः ॥\n4. त्यक्तं दोषैर्गुणाढ्यं यदि पुनरिह तद् ब्रह्म चिन्त्येत पादे  \nजीवस्वप्नाद्यवस्थामननमथ कथं संघटेतेति चेन्न ।  \nस्वाप्नार्थस्रष्टृभावप्रभृतिबहुविधब्रह्ममाहात्म्यसिद्ध्यै  \nजन्तोरस्य स्वमुक्तावतिपरवशताज्ञप्तये चैतदत्र ॥\n5. पादस्यास्याद्यमर्धं कतिचिदधिजगुः पूर्वपादस्य शेषं  \nपश्चार्धञ्चात्र साक्षादनुघटितमुपास्त्यर्थतत्तद्गुणोक्तेः ।  \nएतन्नातीव हृद्यं शबलितकथने चातुरीवैपरीत्यात्  \nब्रह्मोक्तौ जीवदोषग्रह इह तु मुखं तत्प्रतिद्वन्द्विबुद्धेः ॥\n6. स्वप्नेऽर्थास्सन्तु सृष्टास्तदपि बहुविधा दुस्त्यजा भ्रान्तिरत्र  \nप्रध्वस्तानामिदानीन्तनवदनुभवात् स्थायितादिभ्रमाच्च ।  \nसत्यं, श्रुत्यादिसिद्धे श्रुतपरिहरणायोगतस्सृष्टिमात्रं  \nस्वीकृत्यांशे तु बाधाद् भ्रममपि हि यथाजागरं न क्षिपामः ॥\n7. कश्चिद्योगप्रभावान्निजपरभवनस्वैरसञ्चारनीत्या  \nनिष्क्रान्तः पूर्वदेहाद्विशति परवपुः पूर्वमाप्नोति भूयः ।  \nइत्थं स्वप्नेऽप्युदन्तस्थितिरिति कतिचिच्छ्वासवृत्त्या तथान्ये  \nचित्तोद्यद्धीप्रसृत्येतरतनुभजने सौभरिन्यायसिद्धेः ॥\n8. उक्तं पत्या प्रजानां भविनि दहरवत्सत्यसंकल्पताद्यं  \nपुत्रादेश्चैष कर्ता प्रकृत इह सृजेत्स्वाप्नमर्थञ्च मैवम् ।  \nमुक्तौ तादृग्गुणोक्तेरनभिमतसमुत्पादनादेरयोगात्  \nस्वाप्नानां सूचकत्वादपि निखिलजगत्कर्तुरेषापि सृष्टिः ॥\n9. कामङ्कामं विधातेत्यपि णमुलुचितोऽनूद्यते चेश इत्थं  \nसोऽयं सुप्तेषु जागर्त्यपि विशदमिदं सम्परिष्वङ्गवाक्यात् ।  \nतत्तत्कालावसानाः कतिकति नियता जागरेऽप्यर्थभेदाः  \nतत्तत्कर्मानुरूपं फलवितरणमित्येतदप्युक्तमाप्तैः ॥\n10. मायामात्रोक्तिलाभाच्छ्रुतिमुखसुगता विश्वमिथ्यात्वमाहुः  \nशास्त्रारम्भे तदेभिः कथितमिह ततोऽसङ्गतत्वादिदुस्स्थम् ।  \nमायाशब्दो न मिथ्यावचन उपचरत्वन्ततः किं ततस्स्यात्  \nसत्येऽस्त्रादौ प्रयोगादुचितनियमने सोऽयमाश्चर्यतार्थः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.2.1 सन्ध्याधिकरणम्\n1. अत्र वैराग्यपादानन्तरमुभयलिङ्गपादारम्भमाक्षिप्य समाधत्ते - ब्रह्मैवेति । पूर्वमुभाभ्यामध्यायाभ्यां सर्वैरपि स्वैः स्वभावैरन्वितं ब्रह्म प्रत्यपादि । अयञ्च साधनाध्यायः । अस्मिन्नध्याये समन्वयाविरोधाध्यायप्रतिपाद्यस्य ब्रह्मणः पुनराकृष्य चिन्ता किमर्थेति चोदकाभिप्रायः । चोद्यं निराकरोति - मैवमिति । अयमत्राभिप्रायः - सत्यमयं साधनाध्यायः । अथापि ब्रह्मचिन्ता विशेषतः कर्तव्यैव । साधनं हि द्विविधम् - साध्योपायस्सिद्धोपायश्च । सिद्धोपाय ईश्वरः । साध्योपायः सद्विद्यादिभेदवती तद्भक्तिरेव । विद्याभेदश्च रूपभेदात् । रूपञ्च विद्यायाः प्राधान्येन वेद्यं ब्रह्मैव । तस्य च भेदस्तद्गुणभेदात् । एवञ्च साधनाध्यायप्रतिपाद्यसाधनरूपभक्तिविषयत्वेन स्वयञ्च सिद्धोपायतया साधनत्वेन साधनाध्याये ब्रह्मचिन्ता विशेषेण सङ्गच्छत इति । तत्र ब्रह्मचिन्तनस्य विद्योपकारकत्वं तावदाह - विद्या इति । तद्धि तद्रूपभेदादिति - तद् ब्रह्मविशदीकरणं तद्रूपभेदात् तद्गुणभेदात्, तेनोभयलिङ्गत्वादि विशेषणोपेतं ब्रह्मात्र चिन्तनीयमित्यर्थः । अस्य सिद्धोपायत्वप्रतिपादनार्थं ब्रह्मचिन्तनं सफलमित्याह - सिद्धेति । द्वयं खलु विशेषतः प्रतिपाद्यम् - ब्रह्मणस्सिद्धोपयत्वं सिद्धप्राप्यत्वञ्च । एतदुभयप्रतिपादनं प्राप्ये ब्रह्मणि तृष्णाविशेषसिद्ध्यर्थम् । तृष्णाविशेषाभावे खलु उपायाधिकार एव पुरुषस्य न स्यात् । स्वर्गकामो हि यागादिष्वधिकुरुते, एवं परब्रह्मप्राप्तिकामो हि ब्रह्मोपासनेष्वधिकुर्यात् । तथा चोभयलिङ्गपाद उपासनानुष्ठाने विशेषेणोपकरोतीति शारीरकशास्त्रसारोऽयं पाद इति न नैरर्थक्यप्रसङ्गः । तृष्णाप्रथिम्न इति - तृष्णाभिवृद्ध्यर्थमित्युच्यते । अभिवर्धते ह्यत्र तृष्णा 'स स्वेनैव फलप्रदः' इत्युक्तप्रकारेण स्वप्रापकत्वेन स्वयमेव ब्रह्मणि परिज्ञाते इति भावः ॥2. किञ्च अखिलहेयप्रत्यनीककल्याणैकतानताप्रतिपादनपरोऽयमुभयलिङ्गपादो मृषावादिप्रभृतीनां परेषां प्रतिक्षेपे विशेषेणोपकरोतीति सफल एवेत्याह - नैर्गुण्यमिति । ब्रह्मणो नैर्गुण्यं चेत् गुणोपसंहारपादाधिकरणेषूभय- लिङ्गपादप्रतिपादितकल्याणगुणभेदैर्ब्रह्मविद्याविभागो वितथस्स्यात् । ननु कल्पितैरेव गुणैर्ब्रह्मविद्याविभागस्स्यादिति परपक्षमनुवदति - सोऽस्विति । तत् प्रतिक्षिपति - श्रुतिमतविहतिरिति । अनादिनिधनाविच्छन्नसम्प्रदायतया प्रतिपन्नस्य श्रुत्यर्थस्य कल्पितत्वे किमकल्पितं स्यात् ? तथा च गुणानां कल्पितत्वं वदन् वेदान्तबहिर्भूत इत्यर्थः । ननु वेदान्तेऽपि 'मनो ब्रह्मेत्युपासीत' इत्येवमादिषु 'गरुडमात्मानं जानीयात्' इत्यादिवद् दृष्टिविधिर्दृश्यते तद्वदत्रापि स्यादित्याशङ्क्य निराकरोति - नात्रेति । एकत्रागत्या दृष्टिविधिपरिग्रहे सर्वत्रापि तथैव स्यादिति न वक्तुं शक्यत इत्यर्थः । अन्यत्रान्यगुणारोपेणानुसन्धाने हि दृष्टिविधिः । ब्रह्मणस्तु सत्यत्वज्ञानत्वादिकं स्वरूपगुणत्वादबाध्यमित्यर्थः । एवं कल्याणगुणैकतानत्वप्रतिपादकप्रमाणविरोधात् मृषावादिनो दोषमुक्त्वा निर्दोषत्वप्रतिपादकप्रमाणविरोधादपि मृषावादिपक्षस्य दुष्टत्वमाह - निर्दोषत्वमिति । ब्रह्मनिर्दोषत्वञ्च नित्यमेवेति प्रमाणानुसारेण यदि वदसि तथा ब्रह्मव्यतिरिक्तस्य संसरतो जीवस्याभावाद् ब्रह्मणो नित्यनिर्दोषत्वाच्च मुधा निरर्थक एव संसाररूपदोषशान्त्यर्थो वेदान्तश्रवणादिप्रयास इति नैरर्थक्यमेव शास्त्रारम्भस्य । तर्हि निर्दोषत्वं ब्रह्मणः कल्प्यमिति वदाम इति परस्याभिप्रायमाशङ्क्य प्रतिक्षिपति - कल्प्यमिति । निर्दोषत्वं कल्प्यं चेत्, दुष्टतैव ब्रह्मणः प्रकृतिः स्यादिति पुनश्शास्त्रारम्भवैयर्थ्यमिति परेषां प्रतिक्षेपायोभयलिङ्गपादस्सफल एव ॥3. इत्थं निर्विशेषत्वस्य मिथ्यात्वे दोषं दृष्ट्वा पुनस्सत्यत्वं वदतो बम्भ्रम्यमाणस्य मृषावादिनो बहूनपि दोषानाह - किञ्चेति । ब्रह्मणो निर्विशेषत्वपारमार्थ्ये ब्रह्मजिज्ञासा कर्तव्येति आदौ चिन्त्यत्ववादो न स्यात्, तथा - प्रमाणगोचरत्वमपि तथैव स्वसिद्धान्तसारभूतं स्वयम्प्रकाशत्वमानन्दरूपत्वं विश्वाध्यासाधिष्ठानत्वं 'बहु स्याम्' इति स्वस्य बहुभवनसङ्कल्पः । एतादृशं सर्वमपि गुणजातं निर्विशेषे ब्रह्मणि कथं स्यात् ? न कथंचित् स्यादित्यर्थः । एते गुणा यदि परमार्थास्तदा सगुणवादप्रसङ्गः । अपरमार्थाश्चेत् स्वयम्प्रकाशत्वानन्दत्वयोरप्यपरमार्थत्वे स्वसिद्धान्तस्य मूलोच्छेदः । बौद्धादिभ्यो वैषम्यञ्च किं स्यात् ? अयमर्थविरोध उक्तः । श्रुतिविरोधमप्याह - सर्वेति । श्रुतिप्रमाणविरोधमुक्त्वा स्ववचनविरोधमप्याह - स्ववचनेति । प्रत्यक्षादिकृत्स्नप्रमाणविरुद्धवादित्वादिकं मृषावादिनस्सुप्रसिद्धमेव 'दुर्घटत्वमविद्याया भूषणं नतु दूषणम्' इति । तद् भूषणं चेद् ब्रह्मैवाविद्या, निरधिष्ठान एव भ्रमः, निष्प्रकाशमेव ब्रह्मेत्यादिकमप्यत्यन्तदुर्घटं श्रेष्ठमेव भूषणं स्यादिति माध्यमिकविजयतूर्यमेव जोघुष्येत । मायावैयात्येत्यादि - मायाधार्ष्ट्यात् कष्टां दशामापन्नानामष्टपादकल्पनां मृषावादिनामिह गुणोपसंहारपादप्रतिपाद्यं सकलमपि सगुणोपासनं समूलोन्मूलनमर्हतीति सर्वशास्त्रव्याकोपः ॥4. अस्मिन्नुभयलिङ्गपादे यदि ब्रह्म चिन्त्यमुच्यते, तर्हि जीवस्य स्वप्नाद्यवस्थाकथनं कथं सङ्घटेतेत्याशङ्क्य स्वप्नादिदृष्टिरपि भगवत्सङ्कल्पादेव सिध्यतीति तत्प्रदर्शनस्यापि भगवन्माहात्म्यप्रदर्शनपरत्वादस्मिन्पादे सङ्गतिर्युज्यत इति परिहरति - त्यक्तमिति । अयमत्र शब्दार्थः - दोषैस्त्यक्तं गुणाढ्यं ब्रह्म यदि पुनरिह चिन्त्येत तर्हि जीवस्य स्वप्नाद्यवस्थामननमथ वैराग्यपादानन्तरमस्मिन्पादे कथं संघटेतेति शङ्का । तामिमां निराकरोति - नेति । तदेव विवृणोति - स्वाप्नेति । स्वाप्नार्थस्यापि भगवानेव स्रष्टेति तत्स्रष्टृभावप्रभृतिबहुविधब्रह्ममाहात्म्यसिद्ध्यै, तथा अस्य जन्तोस्स्वमुक्तावत्यन्तपरवशताज्ञप्तये चैतज्जीवस्य स्वप्नाद्यवस्थामननमत्र क्रियते । अयमर्थः - न जीवस्स्वप्राधान्येनात्रोच्यते, अपि तु परमात्मनो जाग्रत्स्वप्नसुषुप्त्यादिसर्वावस्थाकर्तृत्वप्रतिपादनार्थम् इति परमात्मैवास्मिन्पादे सर्वत्र प्राधान्येनोच्यत इति ॥5. अत्र केचिदाहुः - 'अस्मिन्नुभयलिङ्गपादे पूर्वार्धं जीवपरं वैराग्यपादशेषभूतम्, उत्तरार्धं परमात्मपरमिति । एतदनुवदति - पादस्येति । पश्चार्धमत्रास्मिन्पादे साक्षादनुघटितमुपास्त्यर्थतत्तद्भगवद्गुणोक्तेरिति । इदमेकदेशिमतं नातीव हृद्यमिति निराकरोति - एतदिति । तत्र हेतुमाह - शबलितेति । सङ्कीर्णकथने चातुरीवैपरीत्यादिति । तर्हि पादपूर्वार्धे जीवदोषग्रहणं किमर्थमित्याशङ्क्य ब्रह्मगुणाभिव्यक्त्यर्थमिति परिहरति - ब्रह्मेति । संसरतो जीवस्य कथने हि संसारमोचकस्य परमात्मनो माहात्म्यं सिध्यतीत्यर्थः । शब्दार्थस्तु - जीवदोषग्रह इह तु मुखमुपाय इत्यर्थ इति ॥6. अत्र चोदयति 'स्वप्नसृष्टिः परमार्थभूतेति भवद्भिरुच्यते तत्कथं सङ्घटते ? अतीतानागतयोरपि स्वप्ने दर्शनात् । असम्भावितार्थदर्शनं हि जागरे मिथ्या किं पुनस्स्वप्ने । अतस्स्वप्नसृष्टिर्न परमार्थभूता' इति । तदिदमाह - स्वप्न इति । अयमत्र शब्दान्वयः - स्वप्नेऽर्थास्सृष्टास्सन्तु । अथापि बहुविधा भ्रान्तिरत्र स्वप्ने दुस्त्यजा प्रध्वस्तानां पित्रादीनामिदानीन्तनवदनुभवात् स्वप्नलब्धानां सुवर्णादीनामस्थिराणामपि स्थायितादिभ्रमाच्च, अतः स्वप्नस्य अपारमार्थ्यं तव वक्तव्यमिति । तदिदमर्धाङ्गीकारेण निराकरोति - सत्यमिति । तत्र अङ्गीकृतमनङ्गीकृञ्च विभज्य दर्शयति - श्रुत्यादीति । श्रुत्यादिसिद्धेऽर्थे श्रुतहानायोगात् सर्वकर्तुर्भगवतस्तत्कालमात्र-तत्तत्पुरुषमात्रानुभाव्यवस्तुसृष्टिमङ्गीकृत्यात्यन्तव्याहतेष्वर्थेषु बाधादेव जागरवद् भ्रान्तिमङ्गीकृत्य सर्वं निर्वहन्तश्श्रुतिसिद्धमर्थं न क्षिपाम इति ॥7. तर्हि स्वयमेकत्र वर्तमानस्य स्वप्ने देशान्तरगमनं पारमार्थिकं कथं स्यादित्याशङ्क्य नानाशरीरपरिग्रहवतो योगिन इव विश्वकर्तुर्भगवतस्सङ्कल्यप्रभावात् सर्वं सङ्घटत इत्याह - कश्चिदिति । अयमत्र शब्दान्वयः - कश्चिद्योगी योगप्रभावात् स्वपरगृहयोस्स्वैरसञ्चारन्यायेन पूर्वदेहान्निष्क्रान्तो विशति परवपुर्देहान्तरं प्राप्नोति । तेनैव तत्र सञ्चारादिकमपि करोति । पूर्वं शरीरमपि भूयस्समागत्य प्राप्नोतीति । तथा स्वप्ने पूर्वशरीरं परित्यज्य भगवता सृष्टं शरीरान्तरं स्वप्नद्रष्टा प्राप्नोति स्वप्नान्ते पूर्वशरीरं पुनः प्राप्नोतीति केचित्प्रतिपेदिरे । तदिदमाह - इत्थमिति । पक्षान्तरमप्याह - श्वासवृत्त्येति । अयं खल्वन्येषामभिप्रायः - यदि स्वप्ने शयितः पुरुषः पूर्वशरीरं परित्यज्य शरीरान्तरं परिगृह्णाति, तदा पूर्वस्मिन् शरीरे श्वासवृत्तिर्न स्यात् । अतस्तस्मिन्नेव शरीरे जीवोऽवतिष्ठते । भगवता सृष्टेषु तु स्वाप्नेषु शरीरान्तरेषु 'प्रदीपवदावेशः' इति वक्ष्यमाणन्यायेन धर्मभूतज्ञानव्याप्त्या सौभरिन्यायस्य सिद्धत्वात् धर्मभूतज्ञानव्याप्त्यैव शरीरान्तरपरिग्रह इति निरणैषुरिति ॥8. अत्र सङ्गतिर्भाष्ये 'एवं कर्मानुरूपगमनागमनजन्मादियोगेन जाग्रतो जीवस्य दुःखित्वं ख्यापितम् । इदानीमस्य स्वप्नावस्था परीक्ष्यते' इति । तदर्थविचारस्तु - 'न तत्र रथा न रथयोगा न पन्थानो भवन्ति' इत्यारभ्य स्वाप्नसृष्टिराम्नायते, सा किं पारमार्थिकी, उत मायामात्रमिति । किं 'सृजते स हि कर्ता' इति निर्देशः पारमार्थिकतामवगमयति नेति । किमयं निर्देशस्सृष्टिकर्तुः कर्तृत्वपरः, उत स्वप्नज्ञानवत्कर्तृत्वपर इति । किं प्रजापतिवाक्यावगतसत्यसङ्कल्पत्वस्य जीवस्य स्वप्ने सङ्कल्पमात्रात् सृष्टिस्सम्भवति नेति । 'य एषु सुप्तेषु जागर्ति कामंकामं पुरुषो निर्मिमाणः' इति जीवस्य स्वप्ने सङ्कल्पमात्रात् स्रष्टृत्वमवगमयति नेति । किमिदं वाक्यं जीवपरमुत परमात्मपरमिति । अस्मिन् खल्वधिकरणे स्वप्नसृष्टिर्जीवकार्यमुत परमात्मकार्यमिति चिन्त्यते । अत्र पूर्वपक्षवादी मन्यते - उक्तमिति । उक्तं हि दहरवाक्यशेषभूते प्रजापतिवाक्ये प्रजानां पत्या सत्यसङ्कल्पताद्यं दहरवद् दहराकाशवज्जीवस्यापि । भविनीति सप्तमी । जीवे इत्यर्थः । तेन स्वसङ्कल्पात् सृष्टिस्स्वप्ने जीवस्यैव समुचिता । किञ्चात्र पुत्रादीनां सृज्यत्वमुच्यते । पुत्रादिसम्बन्धो जीवस्यैव सङ्घटते रथादीनां जीवानुकूलवस्तूपलक्षणत्वात् । तेन पुत्रादिकर्तृत्वेन प्रकृतो जीवस्स्वाभीष्टं स्वाप्नमर्थं सृजेदित्यर्थः । इममर्थं प्रतिक्षिपति - मैवमिति । तत्र हेतुमाह - मुक्ताविति । तादृग्गुणोक्तेः - जीवस्यापहतपाप्मत्वादिगुणाष्टकाविर्भावस्योक्तेः स्वप्नावस्थायामन्धप्रायो जीवः कथमपहतपाप्मत्वादिगुणाष्टकं प्राप्नुयादित्यर्थः । हेत्वन्तरमप्याह - अनभिमतेति । यदि जीवस्स्वयमेव स्वार्थं स्वप्ने सृजति तदानीं नियतमेवानुकूलं सृजेत् । सुप्तः खलु कदाचित्प्रतिकूलानपि स्वप्ने पश्यति । तन्न युज्यते सत्यसङ्कल्पत्वे जीवस्य स्वप्रतिकूलं स्वयमेव कथं सृजेदिति । तृतीयमपि हेत्वन्तरमाह - स्वाप्नानां सूचकत्वादिति । शुक्लानि सर्वाणि शुभावहानीत्येवं स्वप्नेऽपीश्वरसङ्कल्पेन स्वयमागतानि शुक्लादीनि शुभाशुभसूचकानीति प्रतिपत्तव्यमित्यर्थः । तस्मादीश्वरस्रष्टृत्वमेव स्वप्नप्रपञ्चस्य । तदिदमाह - निखिलजगदिति ॥9. अत्र 'कामङ्कामं पुरुषो निर्मिमाणः' इति विषयवाक्ये किं णमुल्प्रत्ययेनाभिधानम् ? किं वा कामंकाममिति कर्मभूतविषयविशेषाभिधानम्? इत्याशङ्क्य भगवतस्सत्यसङ्कल्पस्य स्रष्टृत्वाभिधानार्थं णमुलेव समुचित इत्याह - कामंकाममिति । जीवस्यासत्यसङ्कल्पस्य कर्तृत्वायोगात् । तथा च सतीश्वर एवानूद्यते । अयं च परमात्मा सुप्तेषु पुरुषेषु जागर्ति । तेन तस्याश्चर्यरूपकार्यकरणे कर्तृत्वं युज्यत इत्यर्थः । तस्य जागरणञ्च श्रुतिसिद्धमित्याह - विशदमिति । 'प्राज्ञेनात्मना सम्परिष्वक्तः' इति हि श्रूयते । ननु जागरवत् स्वप्नस्यापि परमार्थसृष्टिरूपत्वे कथं तत्तत्कालावसायित्वम्? कथं वा तत्तदेकैकपुरुषमात्रानुभाव्यत्वं? इत्याशङ्क्य निरङ्कुशस्वतन्त्रेश्वरसङ्कल्पविशेषादित्यभिप्रायेण परिहरति - तत्तदिति । न केवलं स्वप्न एव तत्तत्कालावसानकार्यसृष्टिः, अपितु जागरेऽपि मेघोदयादीनां तादृक्त्वेनोपलम्भो दृश्यते । ननु तथाप्येकपुरुषानुभाव्यत्वं न दृश्यत इति चेत् तदपीश्वरसङ्कल्पादिति मन्तव्यम् । दृश्यन्ते हि मन्त्रौषधसिद्धाञ्जनादिप्रभावात् तत्तत्पुरुषमात्रानुभाव्या विषयविशेषाः । अपर्यनुयोज्यः खल्वीश्वरप्रभावविशेषः । (विश्वामित्रादयोऽपि!)   \nसङ्कल्पमात्राद्विश्वं सृजति अनुग्रहमात्रादेव द्रष्टव्यमपि दर्शयति । अत एवोच्यते 'दिव्यं ददामि ते चक्षुः पश्य मे योगमैश्वरम्' इति । स्वप्नदर्शनस्य ईश्वरसृज्यत्वे हेत्वन्तरमप्याह - तत्तत्कर्मानुरूपं फलवितरणमिति । स्वप्नदर्शनं हि सुखदुःखात्मकत्वात्कर्मफलं, कर्म चेश्वरसङ्कल्पविशेष इतीश्वरायत्तत्वमेव स्वाप्नस्यार्थजातस्य । पापी हि पापानुरूपं स्वप्नं पश्यति, धर्मोत्तरस्तु तदनुरूपमिति महानयं मार्गस्सर्वैरप्यनतिलङ्घनीय एव । एतदप्युक्तमाप्तैरिति - अयमभिप्रायः । कस्यचित्क्वापि काले शुभप्राप्तिरितरस्य पुनरशुभप्राप्तिरिति निमित्तसामुद्रिकतत्तद्ग्रहसञ्चारादिना विद्वद्भिरभिधीयते, प्रतिबन्धादिना यदि तन्न स्यात् तत्स्वप्नेऽपि न प्राप्यत इति तैरेवाभिधीयते, अतोऽपि कर्मफलत्वं सिद्धं स्वाप्नस्य सुखदुःखादेरिति ॥10. अत्र 'मायामात्रन्तु कार्त्स्न्येन' इति सूत्रे मायाशब्दप्रयोगमात्रमवलम्ब्य श्रुतिमुखसुगता वेदवादच्छद्मबौद्धा मृषावादिनो विश्वमिथ्यात्वमाहुः । तन्मतं दूषयति - मायेति । तत् प्रपञ्चमिथ्यात्वं तैश्शास्त्रारम्भे कथितमिति पुनरत्राभिधाने पौनरुक्त्यमसङ्गतत्वञ्च । तेनेश्वरविचित्रसृष्टिस्स्वप्नप्रपञ्च इत्येतदेवात्रोच्यते नपुनर्विश्वमिथ्यात्वम् । मायाशब्दमात्रावलम्बनेनैव हि मृषावादिनामिदमभिधानम्, तदपि तेषामनालम्बनमित्याह - मायाशब्द इति । न हि लोके मायाशब्दो मिथ्यावचन इत्याभिधानिकाः पठन्ति । 'माया तु वयुनं ज्ञानम्' इति हि नैघण्टुका ज्ञानविशेष एव मायाशब्दं प्रयुञ्जते । 'इन्द्रो मायाभिः पुरुरूप ईयते' इत्यादावीश्वरस्सङ्कल्पविशेषैर्नानारूपोऽनुभूयत इति ह्युच्यते । आह च पराशरः - 'अनेकशक्तिरूपाणि तत्करोति जनेश्वर । देवतिर्यङ्मनुष्याख्याचेष्टावन्ति स्वलीलया ॥ जगतामुपकाराय न सा कर्मनिमित्तजा ॥ इति । लीलेति स्वसङ्कल्प एवोच्यते । स च सङ्कल्पो ज्ञानञ्च माया, अतो न मायाशब्दो मिथ्यावाची, अपित्वाश्चर्यसृष्टिवाची, यद्वा तत्सृष्टिहेतुभूतशक्तिविशेषवाची, अथवा तत्तत्सृष्टिनिदाननिमित्तभूतसङ्कल्पविशेषवाची । दृश्यन्ते हि प्रयोगाः 'देवमायेव निर्मिता' इति । मिथ्यात्वे हि कल्पितेति व्यपदिश्येत । अन्यदपि । 'तेन मायासहस्रं तत् शम्बरस्याशुगामिना । बालस्य रक्षता देहमैकैकश्येन सूदितम् ॥ इति । अत्र हि सूदितमिति नाश्यत्वमेवोच्यते । नाशो हि परमार्थसतः प्रध्वंसः । अन्यथा बाध्यत्वमेवोच्येत । बाधो हि प्रतिपन्नोपाधौ निषेध्यत्वमिति मृषावादिनो वदन्ति । 'मायां तु प्रकृतिं विद्यात्' इति मायाशब्दस्य मिथ्यार्थत्वव्यावृत्त्यर्थं हि प्रकृतिं विद्यादित्युच्यते । अत एव 'मायामृगो हतः' इत्यत्र मारीचस्य प्रध्वंस एव वर्ण्यते । मेघनादमायादिष्वपि मन्त्रविशेषसाध्यपरमार्थसर्पाणामेव मायेति व्यवहारः । कथमन्यथा गरुडप्रभावविशेषैर्निराकरणीयत्वं युज्यते? किञ्च सर्वलोकप्रसिद्धोऽयं व्यवहारः । सामभेददानदण्डमायेन्द्रजालोपेक्षा इति सप्तोपाया नीतिशास्त्रेषु निर्दिश्यन्ते । तत्र मायेन्द्रजालयोर्वैषम्यमुच्यते । मन्त्रादिशक्तिविशेषात् परमार्थसर्पादिसृष्टिर्माया । तस्मादेव मन्त्रादिशक्तिविशेषादपरमार्थगजतुरगरथपादातादि प्रदर्शनेन परकटकभञ्जनमिन्द्रजालफलमिति । एवमन्यत्राप्युदाहरणानि द्रष्टव्यानि । अथापि पुराणेषु पामरप्रयोगेषु च मिथ्याविषयेऽपि मायाशब्दः प्रयुज्यत इत्याशङ्क्योत्तरमाह - उपचरत्विति । न ह्यौपचारिकः प्रयोगश्शब्दस्य शक्तिविशेषं नियमयतीत्यर्थः । तदिदमाह - किं तत इति । प्रयोगप्राचुर्यमितिहासपुराणादिष्वपि प्राचुर्येण सत्यभूत एवासुरराक्षसास्त्रादावेव दृश्यत इत्याह - सत्य इति । 'मेघोदयस्सागरसंनिवृत्तिः' इत्युपक्रम्य 'विष्णोर्विचित्राः प्रभवन्ति मायाः' इति पुराणेष्वपि पठ्यते । तर्हि कृत्स्नस्यापि कार्यस्य मायाशब्दवाच्यत्वे किं नियामकमित्याशङ्क्याह - उचितनियमन इति । अयमर्थः - आश्चर्यरूपकार्यविशेषो मायेत्युच्यते, इन्द्रजाले मायाशब्दाभिधानमाश्चर्यरूपत्वाविशेषादौपचारिकमिति मायेन्द्रजालयोर्विभागः । 'देवी ह्येषा गुणमयी मम माया दुरत्यया' इति वचनं त्रिगुणस्यैव विचित्रप्रपञ्चसृष्टिहेतोर्मायाशब्दवाच्यत्वं व्यक्तमेव स्थापयति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.2.1 सन्ध्याधिकरणम्\n।।तृतीयाध्यायस्य द्वितीयः पादः।। एवं वैराग्यपादेन संसारस्य क्षयिष्णुत्वसातिशयत्वादिना इह परत्र तृतीयस्थाने च परिभ्रमणेन च दुःखरूपता निरूपिता। अवरोहणे च आकाशादिदेवताभावेन ततः पार्थक्येन वा आकाशादिशरीरकत्वमस्ति चेत् तेन सुखानुऽस्तीति स्यात्। तद्वारणाय मूर्च्छितप्रायाणान्तेषां संश्लेषमात्रामिति निरूपितम्। व्रीह्याद्योषधिभावेन जन्मास्ति चेत् तत्तदभिमानिदेवतारूपत्वप्राप्त्या सुखानुभवोऽस्तीति स्यात्। वनस्पत्यादीन् प्रकृत्य हि पुराणेषु पठ्यते 'पत्रपुष्पफलैर्नित्यं छाययाचैव शाखिनः। परेषामुपयुज्यन्ते तद्धि तेषाम्महत्तपः।। तेषां दया सदा कार्या भक्तिः\" कार्या तथैव च। यस्त्वेषां भक्तिमान्नित्यं तस्यास्य किल देवताः।। सर्वान्कामान्प्रयच्छन्ति प्रसीदन्ति च सर्वदा।। वानस्पत्ये तथा लोके सर्वेऽप्येते हि शाखिनः। शरीरवत्यस्तिष्ठन्ति देवता नात्र संशयः।। द्रुमगोपायितारञ्च परलोकमुपागतम्। हृद्येन गीतवाद्येन रमयन्त उपासत' इत्यादि। अतस्तत्प्रयुक्तसुखांश वारणाय ओषधिवनस्पतिजन्मापि निवारितम्। एवं संसारस्य दुःखभूयितष्ठत्वे प्रतिपादिते परब्रह्मप्रेप्सोत्पादनाय तस्य महिमा निरूपणीयः। अन्यथा सुखलवयुक्ते संसारे वैराग्यं दृढीकृतं नस्यात्। अतस्तस्य स्वप्नाश्चर्यप्रदर्श- यितृत्वादिसकलकर्मफलप्रदत्वान्तो महिमाऽनेनोभयर्लिगपादेन निरूप्यते--- संध्ये सृष्टिराह हि।।1।। निर्मातारञ्चैके पुत्रादयश्च।।2।। मायामात्रन्तु कार्त्स्न्येनानश्रिव्यक्तव्स्वरूपत्वात्।।3।। पराभिध्यानात्तु तिरोहितं ततोह्यस्य बंधविपर्ययौ।।4।। देहयोगाद्वा सोऽपि।।5।। सूचकाश्रहि श्रुतेराचक्षतेच तद्विवः।।6।। जागरावस्थावृत्तांतमधिकृत्य प्रथमपादः प्रवृत्तः। इहाधिकरणे स्वप्नावस्थावृत्तान्तो विचार्यते। 'न तत्र रथानरथयोगा नपंथानो भवन्ति अथ रथान् रथयोगान् पथस्सृजते न तत्र वेशन्ताः पुष्करिण्यस्स्रवन्त्योभवन्ति अथ वेशन्तान् पुष्करिण्यस्स्रवन्त्यसृजते सहिकर्ते'ति। तत्र संशयः- किं जीवकर्तृकेयं सृष्टिः, उत ईश्वरकर्तृकेति। जीवकर्तृकेति तावत्प्राप्तं। सहिकर्तेति श्रवणात्। तत्र तत्पदस्य 'पाप्मन आनन्दांश्च पश्यती'ति प्रकृतस्वप्नद्रष्ट्टजीवपरामर्शित्वात्। न च तस्य स्वप्नप्रपञ्चस्रष्ट्टत्वासम्भवः, तस्य प्रजापतिवाक्योदितसत्य- संकल्पत्वादिमत्वात् जागरदशायां तिरोहितस्यापि तस्य स्वप्ने मुक्ताविवाविर्भावोपपत्तेः। न चैतदयुक्तं पूर्वं पश्चाद्वाऽसतां\" रथानां रथहयानां रथगमनोचितानां राजपथनांच स्वप्नकालेमात्रे भवनवत् सत्यसङ्कल्पत्वस्यापि तत्कालमात्रएवाविर्भावोपपत्तेः। न चैवं\" सति प्रबुद्धस्य रथादीनद्राक्षमितिवत् रथादीनस्राक्षमित्यपि परामर्शस्स्यादिति वाच्यम्। तदंशे परामर्शादर्शनेन स्वप्नार्थस्रष्ट्टत्वानुभवस्य शैशवदशानुभवस्येव संस्काराना- धायकत्वकल्पनात्। न च जीवस्य स्वप्नार्थस्रष्ट्टत्वे सुभसूचकानेव सृष्ट्वा सपश्येत् न त्वशुभसूचकानिति वाच्यम्। तदानीं स्वप्नत्वाशुसूचकत्वाननुसंधानेन तत्स्रष्ट्युपपत्तः। न च तथापि भयहेतुस्वाप्नचोरव्याघ्राद्यनिष्ट- स्रष्ट्टत्वं\" न स्यात्, स्वप्न एव तदनिष्टत्वानुसंधानप्रयुक्तभयकंपधावनादितर्शनेन तदननुसंधानकल्पनायोगादिति वाच्यम्। सृष्टिदशायामननुसंहितस्य अनिष्टत्वस्य सृष्ट्यनन्तरमनुसन्धानमितिकल्पनोपपत्तेः। स्वप्ने चिरातितपितृपितामदाहीन् पश्यतां तदानीं तदतीतत्वमननुसंदधानानां\" स्वप्नेएव पुनः क्षणांतरे कथमेते चिरातीता- द्दश्यन्त इति तदनुसंधानदर्शनात्। 'सहिकर्ते'ति स्वप्नसृष्टेर्जीवकर्तृत्वश्रुत्यनुसारेणैव तावत्कल्पनौचित्यात्। किं च कठवल्लीषु 'य एषसुप्तेषु जागर्ति कामं कामं पुरुषो निर्मिमाण' इति जीवः कामानां स्रष्टाम्नायते। कामास्तत्र पुत्रादयः। पूर्वत्र 'सर्वान् कामान छन्दतः प्रार्थयस्व। शतायुषः पुत्रपौत्रान् वृणीष्वे'ति पुत्रादीनां कामशब्देन परमृष्टत्वात्। अतः पुत्रादिसंबंधलिंगात् कठवल्लीषु जीवः स्वप्नसृष्टिकर्ता प्रतिपाद्यत इति निश्चयेन तदैकार्थ्यादिहापि स एवतत्कर्ता प्रतिपाद्यत इति युक्तम्। तस्मात् जीवकर्तृकैव स्वप्नसृष्टिरिति। एवं प्राप्ते सिद्धान्तः-- सर्वेश्वर एव तत्कर्ता। अत्याश्चर्यरूपा हि स्वप्नसृष्टिः नित्याविर्भूतसत्यसङ्कल्पत्वादिगुणात्तत एवानुपपद्यते। जीवस्य सत्यसङ्कल्पादनादिकर्मपरंपरारूपाविद्यया देहाचित्प्रकृतियोगाभ्याञ्च तिरोहितत्वात्। तिरोधायकसत्वेच स्वप्नदशायामप्यभिव्यक्त्यसम्भवात् परमेश्वरस्य स्वप्नसृष्टिकर्तृत्व एव च रथादिसृष्ट्युक्त्य- नन्तरं स हि कर्तेति हेतूपन्यासस्सङ्गच्छते। स्वप्नद्दघ्यस्मिन् देशे रथं पश्यति तदानीं तत्र स्थितोऽन्यस्तं न पश्यति, स्वप्नद्दगपि प्रबोधानन्तरं तत्र गतस्तन्नपश्यति, न वा तस्यान्यत्र नयनचिह्नानि च स हि कर्तेति तत्र हेतुरुच्यते। सकलप्रपञ्चनाटकसूत्रधारः सर्वेश्वरः खलु कर्ता किं किमाश्चर्यं स्रष्टुं न शक्नुयादिति तदभिप्रायः। 'य एष सुप्तेश्विति मन्त्रोऽपि सर्वेश्वरविषयः। तदनन्तरं 'तदेव शुक्न्तद्ब्रह्म तदेवामृतमुच्यते। तस्मिन्लोकाः श्रितास्सर्वे तदु नात्येति कश्चने'त्याम्नानात्। अतः 'कामं काम'मिति णमुलन्तं सङ्कल्पयसङ्कल्प्येत्येवमर्थे योज्यं। एवं परमेश्वरकर्तृकत्व एव च स्वप्ने तैलपानतैलावगाहनमांसभक्षणमध्वशनैक पुण्डरीकधारणादीनामशु- भसूचकानां तदानीन्तनानिष्टकारकाणां चोरव्याघ्रादीनां च सृष्टिरक्लेशेन उपपादिना भवति। सर्वेश्वरः तत्तत्कर्मानुसारेण जागर इव स्वप्नेऽपि पदार्थविशेषात् सृष्ट्वा तत्प्रयुक्तसुखदुःखान्यनुभावयतीत्युपपत्तिसत्वात्। अत्रेदं विचारणीयं- यत्र देशे स्वप्नद्दक् रथादीन् पश्यति तत्र स्वयं गत्वा पश्यति उत अपवरके शयान एवेति यांश्च पश्यति कथं देशकालवस्तुविपर्यासेन द्दश्यन्त इति च देशान्तरङ्गत्वेति श्रुतिरेवाह- 'प्राणेन रक्षन्नवरं कुलायं बहिष्कुलायादवरश्चरित्वा। स ईहते अम-तो यत्र कामं\" रिरण्मयः पुरुष एवहंस' इति हि श्रूयते। हिरण्मयः प्रकाशरूपत्वादुज्वलः। एक एव हंति इह परत्र च गच्छतीति एकहंसः। ननु काश्यां रात्रावर्गळिते अपवरके शयितः स्वप्ने स्वशरीरणैव उत्तरांदिशं प्रस्थितः मुहूर्वमात्रेण काञ्ची प्राप्य तत्र वस्तुतो रथादिमत्सु देशेषु रथादीनपश्यन्तं\" अन्यत्र तान्पश्यन्तं तस्यामेव बहुतिथं कालमतिवाहयन्तमात्मानमनुभवन्नेव यथापूर्वं अर्गळि- तापवरकशयितेन स्वशरीरेण शनानन्तरं मुहूर्तमात्रेण प्रतिबुध्यत इत्यनुभवसिद्धम्। कथमेतत्सर्वं सङ्घटनीयमिति चेत् उच्यते- परमेश्वरेण स्वप्ने सृष्टं यथाऽनुभवं पूर्वशरीरसद्दशं\" विसद्दशं वा शरीरं पूर्वशरीरविलक्षणमिति न तभिर्गमेन कवाटोद्धाटनापेक्षा, नापि योजनशतप्राप्यदेशप्राप्तौ बहुकालापेक्षा, तदानीमीश्वरसृष्टेः\" स्वप्नद्दगेकानु- भाव्यैरादित्यगताद्युपाधिविशेषैरवच्छिन्नानां दिक्कालानां तत्तत्स्वप्नदृगपेक्षया दिंगतरत्वादिवसत्वादिव्यवस्था, मार्गगतानां प्राप्यदेशगता नाञ्च जाग्रद्दशादृश्यवस्तूनामुपलंभाभावः, स्वाप्नचक्षुरादीनां स्वाप्नार्थमात्र ग्रहणयोग्यत्वात् गजादिमत्सु देशेषु रथाद्युपलंभः, स्वप्नजागरार्थानां जलालोकपवनन्यायेन मिथः प्रतिघातकत्वा- भावात् मुहूर्ताभ्यन्तरे गणरात्रादिवाहं\" देवादिकालोपाधिभ्यो मनुष्यादिकालोपाधीनामिव जागरकालोपाधिभ्यः स्वप्नकालोपाधीनां सूक्ष्मत्वतारतम्यादिति सर्वमेतत् स्वप्नाश्चर्यप्रदर्शयितु स्सर्वेश्वरस्य महिम्ना उपपद्यते। संग्रहकारिकाः। कर्तारस्स्युः प्रा णिनस्स्वाप्नसृष्टेर्जीवात्मानस्तत्र कर्तासहीति। प्राजापत्यात्सत्यसंकल्पतैषां वाक्यत्सिद्धेत्यत्र नायुक्ततास्ति। व्यक्तदानीं नयत्वा यदनभिमतसन्दृष्टिकोदर्कदानां\" स्वप्नेर्थानांच सृष्टिस्तदिह न घटते कर्तृता प्राणभाजाम्। तस्मादीशोत्र कर्ता श्रुतिषुच पठितस्सोयमाकालिकार्थात् एतानाश्चर्यभूतान् सृजति बहिरितस्वप्नदृड्मात्रदृश्यान्।। इति संध्याधिकरणम्।।1।।"
                            }
                        ]
                    },
                    {
                        "verse_number": 8,
                        "original_text": "Adhikarana 3.2.2 तदभावाधिकरणम्\nतदभावो ना़डीषु तच्छ्रुतेरात्मनि च॥3.2.7॥\nअतः प्रबोधोऽस्मात्॥3.2.8॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.2.2 तदभावाधिकरणम्\nइदानीं सुषुप्तिस्थानं परीक्ष्यते, इदामाम्नायते \"यत्रैतत्सुप्तः समस्तः सम्प्रसन्नः स्वप्नं न विजानाति आसु तदा नाडीषु सृप्तो भवति\" इति; तथा \"अथ यदा सुषुप्ताह भवति यदा न कस्यचन वेद हिता नाम नाड्यो हि द्वासप्ततिसहस्त्राणि हृदयात्पुरीततमभिप्रतिष्ठन्ते ताभिः प्रत्यवसृप्य पुरीतति शेते\" इति; तथा \"यत्रैतत्पुरुषः स्वपिति नाम सता सोम्य ! तदा सम्पन्नो भवति\" इति एवं नाड्यः पुरीतद्व्रह्म सुषुप्तिस्थानत्वेन श्रूयते: किमेषां विकल्पः? समुच्चयो वेति विशये निरपेक्षत्वप्रतीतेर्युगपदनेकस्थानवृत्त्यसम्भवाच्च विकल्पः- इति प्राप्ते उच्यते- तदभावः- इति तदभावः- स्वप्नाभावः- सुषुप्तिर्नाडीषु पुरितत्यात्मनि च भवति, एषां स्थानानां समुच्चय इत्यर्थः कुतः? तच्छ्रुतेः- त्रयाणां स्थानत्वश्रुतेः न च कार्यभेदेन समुच्चये सम्भवति पाक्षिकबाधगर्भविकल्पो न्यायः सम्भवति च प्रासादखट्वापर्यङ्कवन्नाड्यादीनां कार्यभेदः तत्र नाडीपुरीततौ प्रासादखट्वास्थानीयौ; ब्रह्म तु पर्यङ्कस्थानीयम् अतो ब्रह्मैव साक्षात्सुषुप्तिस्थानम्। 7।\nयतो ब्रह्मैव साक्षात्सुषुप्तिस्थानम्, अतोऽस्माद्व्रह्मणः एषां जीवानां प्रवोधः श्रूयमाण उपपद्यते, \"सत आगम्य न विदुः सत आगच्छामहे\" इत्यादिषु। 8।\n।। तदभावाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.2.2 तदभावाधिकरणम्\nनाड्यः पुरीतत् ब्रह्म च सुषुप्तिस्थानत्वेन श्रूयन्ते; किमेषां विकल्पः, उत समुच्चय इति संशयः विकल्प इति पूर्वः पक्षः, “ आसु तदा नाडीषु सृप्तो भवति “ ताभिः प्रत्यवसृप्य पुरीतति शेते “ सता सोम्य तदा सम्पन्नो भवति “ इति त्रयाणां नैरपेक्ष्यप्रतीतेः राद्धान्तस्तु - प्रासादखट्वापर्यङ्कवत् कार्यभेदेन समुच्चये संभवति पाक्षिकबाधगर्भविकल्पो न युक्त इति समुच्चयो न्याय्यः तत्र पर्यङ्कस्थानीयं ब्रह्म, यतः पर्यङ्कवत्साक्षाद्ब्रह्म सुषुप्तिस्थानम् सूत्रार्थस्तु - तदभावः - स्वप्नाभावः, सुषुप्तिरित्यर्थः सुषुप्तिः नाडीष्वात्मनि च, चकारात्पुरीतति च तच्छ्रुतेः - त्रयाणां सुषुप्तिस्थानत्वश्रुतेः उक्तेन न्यायेन समुच्चयो न्याय्य इत्यभिप्रायः ॥\nअस्मात् -- ब्रह्मणः प्रबोधश्रुतिरत एवोपपद्यते; “ सत आगम्य न विदुस्सत आगच्छामहे “ इति श्रूयते ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.2.2 तदभावाधिकरणम्\nस्वप्नाभावः सुषुप्तिः \"आसु तदा नाडीषु सुप्तो भवति\" \"सता सोम्य तदा संपन्नो भवति\" इति श्रुतेर्नाडीषु परमात्मनि च ; \"पुरीतति शेते\" इति श्रुतेः पुरीतति च। प्रासादखट्वापर्यङ्कवदविरोधः ॥\n\"सत आगम्य न विदुः\" इति ब्रह्मणः प्रबोधश्रुतिरत एव ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.2.2 तदभावाधिकरणम्\n।। तदभावो नाडीषु तच्छ्रुतेरात्मनि च ।। 7 ।। इदानीमित्यादिना सङ्गतिरुक्त्ताभवति, नाडीपुरितद्व्रह्माणि जीवस्य सुषुप्तौ विकल्पेन स्थानानि? उत समुच्चयेन? । किमेषां प्रासादखट्वापर्यङ्कवत्कार्यभेदोऽस्ति नेति \"सत आगच्छामहे\" इति ब्रह्मणः प्रबोधश्रवणं ब्रह्मणः पर्यङ्कस्थानीयतामवगमयत् किं कार्यभेदमवगमयति? नेति? । अनवगमकत्वे तुल्यकायर्तया युगपदनेकस्थानवृत्त्ययोगाच्च विकल्पः स्यात्, कायभेदावगमकत्वे तु प्रासादखट्वापर्यङ्कानामिव\nकार्यभेदात् समुच्चयः स्यात्, ततश्च परमात्मनः सुषुप्तौ जीवविश्रमस्थानत्वरूपगुणनियमसिद्धिः । युगपदनेकस्थानवृत्त्यसम्भवादिति - अणुत्वादिति भावः । तदभाव इति, \"यदा सुप्तः स्वप्नं न कथञ्चन पश्यति\"\nइति श्रुत्यनुसारात्तदभाव इति व्यपदेशः, सूत्रस्थचशब्दात् पुरीतद्विवक्षितम् । पूर्वपक्षयुक्त्तिव्युदासार्थमाह - न चेति । पाक्षिकेति - विकल्पश्चाष्टदोषदुष्ट इति शाबरभाष्यम्, एकैकशिरसि चत्वारो दोषा इति शिरोद्वयेऽप्यष्टौ दोषोः, दोषाश्च बाधरूपाः प्रथमं फलसाधनताप्रतिपत्तिबाधः, अनुष्ठानबाधोऽपूर्वोत्पत्तिबाधः, फलबाधश्चेत्येकैकशिरसि चत्वारो दोषोः, अत्र तु यथासम्भवं बाधः, न चतुर्विधोऽपीत्येतदभिप्रेत्य पाक्षिकबाधगर्भविकल्प इति सामान्यनिर्देशः कृतः । कार्यभेदः कथमित्यत्राह - सम्भवति चेति । सुषुप्तौ नाड्या हृदयान्निष्क्रम्य पुरीतति शयनं प्रत्यवसृप्येति श्रुतेः ।। 7 ।।\n।। अतः प्रवोधोऽस्मात् ।। 8 ।। अतोऽस्मादिति पदद्वयं व्याख्येयं नाड्यादीनामेकार्थत्वाद् व्रीहियवादीनामिव विकल्प इति पूर्वपक्षयुक्त्तं परे वदन्ति, परम्परयैकप्रयोजनत्वे समुच्चयः स्यादिति निरपेक्षत्वाप्रतीतिरेव विवक्षितेति तैरपि वक्त्तव्यं, \"तासु तदा भवति यदा सुक्त्तः स्वप्नं न कथञ्चन पश्यति । अथास्मिन् प्राण एवैकधा भवति ताभिः प्रत्यवसृप्य पुरीतति शेते\" इति नाड्यादिसमुच्चयश्च श्रुत्या प्रदर्श्यत इति सिद्दान्तयुक्त्तिरुक्त्ता, तत्र नाडीनां प्रत्यवसर्पणमार्गत्त्वमात्रं प्रतिपन्नमिति तासां सुषुप्तिस्थानत्वे समुच्चयाप्रतीतेस्तदनादरः, नाडीपुरीततोर्जीवाधारत्वव्यपदेशस्तदुपाध्याधारतया, व्रह्माधारत्वं नाम व्रह्मात्मकत्वमेवेति चायुक्त्तं सुषुप्त्युत्क्रान्त्योर्भेदेनेति सूत्रितत्वाद्वैयधिकरण्यश्रुतीनामस्वारस्याच्च । ननु \"यत्रैष एतत्सुषुप्तोऽभूत् य एष विज्ञानमयः पुरुषस्तदैषां प्राणानां विमानमादाय य एषोऽन्तर्हृदय आकाशस्तस्मिन् शेते\" इति \"पुरितति शेते\" इति च श्रुत्योः कथमविरोधः, अत्राकाशे परमात्मनीति परे, तथाऽपि हृदय इति वचः पुरीतच्छयने न विरुद्धम्, अतः आकाशशब्दवाच्यपुरीतदाख्यधर्मैक्यादविरोध इति वाच्यं हृदयवेष्टनमांसं पुरीतच्च हृदयाधारः अतो न विरोध इत्यन्ये, तच्चायुक्त्तं हृदयान्नाडीभिः प्रत्यवसृष्य पुरीतति शयनस्य हृदि शयनस्य च विरोधात् । अन्ये तु स्वप्ने सान्तर्यामिकः परमात्मानमुपैतीति वदन्ति, तच्चायुक्त्तम् - अन्तर्यामिण ईश्वराद्वयातिरिक्त्तस्य परमात्मनोऽप्रामाणिकत्वात् \"प्राज्ञेनात्मना सम्परिष्वक्त्तः\" इति श्रुतिविरोधाच्च अन्यत्सर्वं तुल्यम् ।।\n।। तदभावाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.2.2 तदभावाधिकरणम्\n11. स्थानं जन्तोस्सुषुप्तौ श्रुतिरनियमतो वक्ति नाड्यः पुरीतद्  \nहार्दं ब्रह्मेति तस्मादिह भवतु मिथो नैरपेक्ष्याद्विकल्पः ।  \nतन्न, प्रासादखट्वाशयनवदुपकृत्यन्तरैर्योजितानां  \nपक्षेपक्षे विकल्पः क्रमघटितचतुर्दोषयुक्तो न युक्तः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.2.2 तदभावाधिकरणम्\n11. अत्र सङ्गतिर्भाष्ये 'इदानीं सुषुप्तिस्थानं परीक्ष्यते' इति । पूर्वं स्वप्नो निरूपितः, इदानीं सुषुप्तिस्थानमित्यर्थः । तदर्थविचारस्तु - किं नाडीपुरीतद्ब्रह्माणि जीवस्य विकल्पेन सुषुप्तिस्थानानि? उत समुच्चयेनेति । किमेषां प्रासादखट्वापर्यङ्कवत् कार्यभेदोऽस्ति नेति । 'सत आगच्छामहे' इति ब्रह्मणः प्रबोधश्रवणं ब्रह्मणः पर्यङ्कस्थानीयतामवगमयत् किं कार्यभेदमवगमयति नेति । अत्र पूर्वपक्षी मन्यते - स्थानं जन्तोरित्यादि । जन्तोस्सुषुप्तौ श्रुतिरनियमतो नाड्यः पुरीतत् ब्रह्मेति च स्थानं वक्ति वदति । तस्मात् त्रयाणामपि स्थानानां मिथो नैरपेक्ष्यात् नाड्यो वा पुरीतद्वा ब्रह्म वेति विकल्प इति पूर्वपक्षः । उक्तमर्थं प्रतिक्षिपति - तन्नेति । प्रतिक्षेपमेव युक्त्या विवृणोति - प्रासादेति । अयमर्थः - समुच्चये कार्यभेदाभावे हि विकल्पो न्याय्यः । अत्र पुनः कार्यभेदेन समुच्चयेन योजितानां प्रासादखट्वापर्यङ्कन्यायेन नाडीपुरीतद्ब्रह्मणां विकल्पो न न्याय्य एव । स च विकल्पोऽष्टदोषदुष्ट एव । तदेवाह - पक्षेपक्ष इति । 'व्रीहिभिर्यजेत' 'यवैर्यजेत' इति विकल्पेनानुष्ठीयमानयोः व्रीहियवयोः प्रथमं व्रीह्यनुष्ठाने यवशास्त्रविषयौ द्वौ दोषौ स्तो यवशास्त्रे प्रामाण्यत्यागोऽप्रामाण्यस्वीकारश्चेति । समनन्तरं कदाचिद्यवशास्त्रानुष्ठाने व्रीहिशास्त्रे प्रामाण्यत्यागोऽप्रामाण्यस्वीकारश्चेति द्वौ दोषौ स्तः । तस्मिन्नेव यवानुष्ठानसमये यवशास्त्रे त्यक्तप्रामाण्यस्वीकारस्स्वीकृताप्रामाण्यपरित्यागश्चेति द्वौ दोषौ भवतः । पुनः परिवृत्य व्रीहिशास्त्रानुष्ठानरूपे तृतीये प्रयोगे व्रीहिशास्त्रे त्यक्तप्रामाण्यस्वीकारः स्वीकृताप्रामाण्यपरित्यागश्चेति द्वौ दोषौ स्त इति प्रयोगत्रयादष्टदोषदुष्टत्वं द्वयोरपि शास्त्रयोश्चत्वारश्चत्वारो दोषा इति प्रथमानुष्ठानवेलायां द्वौ दोषौ, द्वितीयानुष्ठानवेलायां चत्वारस्तृतीयानुष्ठानवेलायां पुनर्द्वौ दोषाविति बुद्ध्या विभज्य धीमद्भिर्भावनीयम् । प्रकारान्तरेणाप्यष्टदोषदुष्टत्वमाहुर्विकल्पविषयमाचार्याः - व्रीह्यनुष्ठाने यवशास्त्रे प्रतिपत्त्यनुष्ठानापूर्वफलबाध इति चत्वारो दोषाः । एवं यवानुष्ठाने व्रीहिशास्त्रे प्रतिपत्त्यनुष्ठानापूर्वफलबाध इति चत्वारो दोषा इत्यष्टदोषदुष्टत्वम् । तेनायमर्थः - गत्यभावे विकल्पस्स्वीकार्यः, सम्भवन्त्यां गतौ समुच्चय इति । अत्र तु प्रासादखट्वापर्यङ्कन्यायेन समुच्चयस्य सम्भवाद् विकल्पो न स्वीकार्यः । क्रमघटितचतुर्दोषयुक्त इति - प्रयोगत्रयसिद्धमष्टदोषदुष्टत्वमनुवदति । तेन प्रयोगद्वयादिति बालकानां प्रतिभासो दुष्प्रतिभास इत्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.2.2 तदभावाधिकरणम्\nस्वप्नानंतरं सुषुप्तः परीक्ष्यते। इदमाम्नायते 'अथ यत्रैतत्सुप्तस्समस्तस्संप्रसन्नस्स्वप्नं न विजानाति आसु तदा नाडीषु सुप्तो भवती'ति। तथा 'अथ यदा सुषुप्तो भवति यदा न कस्य चन वेद हितानामनाड्यो द्वासप्त- तिस्सहस्राणि ह्यदयात्पुरीततमभिप्रतिष्ठन्ते ताभिः\" प्रत्यवसृप्य पुरीततिशेत' इति। तथा 'यत्रैतत्पुरुषस्स्वपिति नाम सतासोम्य तदा सम्पन्नो भवति सति संपद्यन विदु'रिति। एवं नाड्यः पुरीतद्धृदयाकाशरूपं ब्रह्मचेति त्रिषु सुषुप्तिस्थानत्वेन श्रूयमाणेषु किमेषां विकल्पस्समुच्चयोवेति एकप्रयोजनवत्वप्रयोजनभेदाभ्यां संशये पूर्वपक्षः। प्रत्येकं सप्तमीभिः नैरपेक्ष्यावगमात् अणोर्जीवस्य युगपत् सुषुप्त्ययोगाच्च विकल्पः। यद्यपि 'सति संपद्य न विदु'रित्यत्र सत्पदेन केवलं ब्रह्मोक्तं, तथाऽपि अपरिच्छिन्नब्रह्मसंबन्धस्य नित्यमेव सत्वात् विशिष्य सुषुप्तिदशायां तत्संपत्त्युक्त्ययोगेन किंचित्प्रदेशावच्छिन्नब्रह्मसंपत्तिविषयत्वकल्पनावश्यंभावेसति 'यत्रैष एतत्सुप्तोऽभूत् य एष विज्ञानमयः पुरुषस्तदैषां प्राणानां विज्ञानेन विज्ञानमादाय य एषोऽन्तर्हृदय आकाशस्तस्मिन् शेत'इति श्रुत्यन्तरद्दष्टं हार्दाकाशरूपमेव ब्रह्माधिकरणं पर्यवस्यति। तस्मात्र्त्रयाणां विकल्प इति। सिद्धान्तस्तु- प्रासादखद्वापर्यङ्कन्यायेन तेषां प्रयोजनभेदेन समुच्चयसंभवात् 'सत आगम्य न विदुरि'ति सुषुप्तजीवानां ब्रह्मणस्सकाशादेव प्रबोधस्य नित्यवदाम्नानाच्च नाष्टदोषदुष्टो विकल्पो युक्तः। व्रीहियवयोस्त्व- वगत्याविकल्पः। यथाहुः--'एवमेषोऽष्टदोषोऽपि यद्व्रिहितववाक्ययोः। विकल्प आश्रितस्तत्र गतिरन्या न विद्यत' इति। प्राप्तप्रामाण्यपरित्यागः, अप्राप्तप्रामाण्यस्वीकारः, परित्यक्तप्रामाण्यस्वीकारः स्वीकृताप्रामाण्यपरत्यागश्चेति व्रीहिशास्रे यवशास्रे च प्रत्येकं चत्वारो दोषा इत्येव विकल्पेऽष्टौ दोषाः प्रसिद्धाः। एवमष्टदोषप्रसिद्धिः व्रीहियव- रूपप्रसिद्धोदाहरणे। इह नाडीपुरीतद्ब्रह्मणां त्रयाणां विकल्प इति पूर्वपक्ष तु एकैकत्र चत्वारो दोषा इति द्वादशादोषाः प्रसज्यन्ते। तथा हि- एकस्यां\" सुषुप्तौ नाड्यां शयने पुरीतद्वाक्ये ब्रह्मवाक्ये च प्रत्येकं प्राथमिकौ द्वौ द्वौ दोषौ। सुषुप्त्यन्तरे पुरीततिशयने नाडीवाक्ये प्राथमिकौ द्वौ दोषौ। पुरीतद्वाक्ये तु उपरितनमपि दोषद्वयमिति चत्वारो दोषाः। पुनस्सुषुप्त्यन्तरे ब्रह्मणि शयने ब्रह्मवाक्येऽपि उपरितनं दोषद्वयं सुषुप्त्यन्तरे नाड्यां शयने नाडीवाक्येऽपि उपरितनं दोषद्वयमिति स्वापचतुष्टयेन द्वादशदोषाः प्रादुष्युः। व्रीहियवशास्रयोस्तु प्रयोगत्रयेण अष्टौ दोषा इति विशेषः। ननु अनेनाधिकरणेन कः परब्रह्मणो महिमविशेषस्सिध्यति सुषुप्तजीववि- श्रांतिस्थानत्वानपायात्।। उच्यते- दहरविद्यायां सुषुप्तौ दहराकाशरूपं ब्रह्म प्राप्तस्य सकलपाप्मास्पर्शश्श्रूयते 'सर्वे पाप्मानोऽतो निवर्तन्ते अपहतपाप्माह्येष ब्रह्मलोक' इति। एवं ब्रह्मणस्सुषुप्तजीवगतसकलपापास्पर्शहेतुत्व- रूपो महामहिमा नियतस्सिध्यति 'तन्नकश्चन पाप्मा स्पृशति तेजसा हि तदा संपन्नो भवती'ति नाडीवाक्यगत- तेजश्शब्दोऽपि नाडीद्वारा प्राप्यं ब्रह्माचक्षीतेति ततोऽपि तस्य महिमा नियतस्सिध्यति। अन्यथा नाडीवाक्ये शेषो नाडीसाधारण्यापत्त्या समहिमा परब्रह्मासाधारणो न सिध्येत्।। संग्रहकारिके।। नाड्यादीनि सुषुप्तावनपेक्षत्वाद्विकल्प्येरन्। जीवस्याणोस्रिषु युगपदवस्थितेरयोगाच्च।। प्रासादखट्वापर्यङ्कन्यायात्तेषां समुच्चयः। तत्सम्भवे हि स्वीकार्यो न विकल्पोऽष्टदोषभाक्।। इति तदभावाधिकरणम्।।2।।"
                            }
                        ]
                    },
                    {
                        "verse_number": 9,
                        "original_text": "Adhikarana 3.2.3 कर्मानुस्मृतिशब्दविध्यधिकरणम्\nस एव तु कर्मानुस्मृतिशब्दविधिभ्यः॥3.2.9॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.2.3 कर्मानुस्मृतिशब्दविध्यधिकरणम्\nकिं सुषुप्त एव प्रबोधसमये उत्तिष्ठति? उतान्य? इति संशये अस्य सकलोपाधिविनिर्मुक्त्तस्य ब्रह्मणि सम्पन्नस्य मुक्त्तादविलक्षणत्वेन प्राचीन शरीरेन्द्रियादि सम्बन्धाभावादन्यः- इति प्राप्त उच्यते- स एव त्विति तु शब्दः पक्षं व्यावर्त्तयति; स एवोत्तिष्ठति, कुतः? कर्मानुस्मृतिशब्दविधिभ्यः कर्म तावत्सुषुप्तेन पूर्वकृतं पुण्यपापरूपं तत्वज्ञानात्प्राक् तेनैव भोक्त्तव्यम् अनुस्मृतिरपि य एवाहं सुप्तः स एव प्रतिबुद्धोऽस्मीति शब्दोपि सुषुप्तप्रबुद्धस्स एवेति दर्शयति \"त इह व्याघ्रो वा सिंहो वा वृको वा वराहो वा कीटो वा पतङ्गो वा मशको वा दंशो वा मशमो वा यद्यद्भवन्ति तथा भवन्ति\" इति विधयश्च मोक्षा र्थाः सुषुप्तस्यमुक्त्तत्वेऽनर्थकाः स्युः, न चासौ सर्वोपाधिविनिर्मुक्त्त आविर्भूतस्वरूपः \"तद्यत्रैतत्सुषुप्तः\" इति सुषुप्तं प्रकृत्य \"नाह खल्वयमेवं संप्रत्यात्मानं जानात्ययमहमस्मीति नो एवेमानि भूतानि विनाशमेवापीतो भवति नाहमत्र भोग्यं पश्यामि\" इति वचनात् मुक्त्तस्य च \"परं ज्योतिरुपसम्पद्य स्वेन रूपेणाभिनिष्पद्यते\" \"स तत्र पर्येति जक्षत् क्रीडन् रममाणः\" \"स स्वराह् भवति तस्य सर्वेषु लोकेषु कामचारो भवति\" \"सर्वं ह पश्यः पश्यति सर्वमाप्नोति सर्वशः\" इति सर्वज्ञत्वादि श्रूयते, अतः सुषुप्तः संसरन्नेवायस्तसर्वकरणो ज्ञानभोगाद्यशक्त्तो विश्रमस्थानंपरमात्मानमुपसम्पद्याश्वस्तः पुनर्भोगायोत्तिष्टति। 9।\n।। कर्मानुत्मृतिशब्दविध्यधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.2.3 कर्मानुस्मृतिशब्दविध्यधिकरणम्\nकिं सुषुप्त एव प्रबोधकाले उत्तिष्ठति, स एव वा अन्यो वेत्यनियम इति संशयः सुषुप्तस्य सर्वोपाधिविनिर्मुक्तस्य ब्रह्मणि संपन्नस्य मुक्तादविलक्षणत्वेन प्राचीनशरीरसंबन्धाभावात्स एवेति नियमो न संभवतीति पूर्वः पक्षः सुषुप्तस्य ब्रह्मज्ञानाभावेन पूर्वकृतस्य कर्मणः तेनैवोपभोक्तव्यत्वात्, सोऽहमिति प्रत्यभिज्ञानात्, “ त इह व्याघ्रो वा सिंहो वा इत्यारभ्य “यद्यद्भवन्ति तथा भवन्ति” इति शब्दात्, मोक्षसाधनविध्यानर्थक्याच्च स एवोत्तिष्ठतीति राद्धान्तः न चासौ शरीरेन्द्रियसंबन्धविनिर्मुक्तः, अपि तु करणकलेबरप्रवर्तनायासादाश्वासाय ब्रह्मण्यपीतः पुनराश्वस्तः प्रवर्तनायोत्तिष्ठति सूत्रमपि व्याख्यातम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.2.3 कर्मानुस्मृतिशब्दविध्यधिकरणम्\nसता संपन्नोऽपि  सुषुप्त एव प्रबुद्ध उत्तिष्ठति। ज्ञानवैधुर्येण कृतस्य कर्मणस्तेनानुभाव्यत्वात्। पूर्वानुभूतप्रत्यभिज्ञानात्। \"त इह व्याघ्रो वा\" इत्यादि \"यद्यद्भवन्ति तथा भवन्ति\" इति शब्दात्। मोक्षोपायविध्यानर्थक्याच्च ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.2.3 कर्मानुस्मृतिशब्दविध्यधिकरणम्\n।। स एव तु कर्मानुस्मृतिशब्दविधिभ्यः ।। सङ्गतिः स्फुटा, किं सुषुप्तादन्य प्रबोध उत्तिष्ठति- उत स एवेति, किं सुषुप्तौ सकलोपाधिविनिर्मोकोऽस्ति, उत नेति, किं कर्मानुस्मृतिशब्दविधयः सकलोपाधिविनिर्मोकाभावमवगमयन्ति- नेति, न गमयन्ति चेत्- सकलोपाध्यभावाद्व्रह्मणि सम्पन्न इत्यन्य उत्तिष्ठति गमयन्ति चेत्- सर्वोपाधिविनिर्मुक्त्तब्रह्मसम्पत्त्यभावात्स एवोत्तिष्ठतीति स्यात् । सकलोपाधिविनिर्मुक्त्तस्येति - अत्र \"न कञ्चन पाप्मानं स्पृशति\" इति श्रुतिरभिप्रेता, सता सोम्य तदा सम्पन्नो भवतीति वाक्यमभिप्रेत्य ब्रह्मणि सम्पन्नस्येत्युक्त्तम् । यद्यद्भवन्ति\nतथा भवन्तीति - पूर्वं ये यथा भवन्ति ते तथा भवन्तीत्यर्थः । न चासाविति - अत्र विनाशमेवापीतो भवतीति वाक्ये ज्ञानसङ्कोचो विवक्षितः, एतद्वचनात्सुषुप्तस्य सर्वोपाधिविनिर्मोक्षाभावः कथमित्यत्राह - मुक्त्तस्येति । सुषुप्ते सर्वप्रवृत्तिशून्यत्वज्ञानसङ्कोचावभिहितौ, मुक्त्तस्य तु तदुभयं विपरीतमित्यर्थः, \"न कंचन पाष्मानं स्पृशति\" इति श्रुतेः कोऽर्थ इत्यत्राह - अत इति । ज्ञानभोगाद्यशक्त्त इति - आदिशब्देनानुष्ठानमुक्त्तम्, \"न कञ्चन पाप्मानं स्पृशति\" इत्यत्रानुष्ठानाशक्त्तिर्विवक्षिता, सुखदुःखानुभयादिकालुष्यराहित्यं, विश्रार्न्त्थं परमात्मनि सम्पत्तिः, कर्मानुष्ठानवैधुर्यं चाभिहितं न तु सर्वोपाधिविनिर्मोक्षपूर्वकब्रह्मप्राप्तिरित्यर्थः । सति सम्पत्तिर्नाम शरीरेन्द्रियाधिष्ठातृत्वादिव्यापारान्तरराहित्येन ब्रह्मणि स्थितिमात्रं विवक्षितम् सदा सति सम्पन्नत्वादात्मस्वरूपस्य । पूर्वेद्युः प्रक्रान्तस्य कर्मणोऽपरिसमाप्तस्यअपरेद्युरनुष्ठानात् स एवेति कर्मशब्दं परे सर्वे व्याचक्षते, तदयुक्त्तम्- अन्येनोपक्रान्तस्य रथनिर्माणदेवताप्रतिष्ठापनादेरन्यैः समापनदर्शनात्, मयेदं प्रक्रान्तमिति प्रत्यभिज्ञापूर्वकसमापनं विवक्षितं चेत्, अस्यानुस्मृतेः को भेदः, अर्थान्तरप्रत्यभिज्ञाधारत्वं, स्वविषयप्रत्यभिज्ञानं चेति वैषम्यमिति चेत्, न- अनुस्मृतिशब्देनैवोभयविधप्रतिसन्धानस्य वक्त्तुं शक्यत्वात्, न च गोबलीवर्द्दन्यायेन सङ्कोचः, अर्थान्तरसम्भवेनान्यथासिद्धत्वात् अनन्थासिद्धं हि सङ्कोचकम् । ननु कर्मविधयो विद्याविधयश्च विधिशब्देन वक्त्तुं शक्याः- अतस्तत्सङ्कोचे तवापि त्वदुक्त्तदोष इति चेन्न- कर्मशब्दस्य तत्फलभोगतत्त्वज्ञानाभ्यां विना कर्मक्षये विनाशस्य निर्हेतुकत्वप्रसङ्गाभिप्रायत्वात्, तस्य च विधिशब्देनाभिधातुमशक्यत्वात्, एवं सति कर्मविधिवैयर्थ्यमप्यार्थो हेतुः स्यात्, अतो विधिशब्दः पारिशेष्याद्विद्याविधिविषय इति युक्त्तम् । इदं निरूपणं मरणेऽपि तुल्यमित्यन्ते वदन्ति, तदयुक्त्तम्- शङ्काहेत्वभावात् \"यत्र त्वस्य सर्वमात्मैवाभूत्\" इत्यादिवाक्यस्य ब्रह्मानुभवविषयत्वान्न तेन शङ्का अनुस्मृतेःसिद्धान्तहेतुतया सूत्रितत्वात् भूमृतजातानां प्रत्यभिसन्धानाभावाच्च मरणविषयत्वानुपपत्तेः ।।9।।\n।। कर्मानुस्मृतिशब्दविध्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.2.3 कर्मानुस्मृतिशब्दविध्यधिकरणम्\n12. मुक्तिर्ब्रह्मण्यपीतिर्जहदसुखगणा तादृशीयं सुषुप्तिः  \nश्रुत्यैव ख्याप्यतेऽतस्तदनु तनुभृदुद्बुध्यमानस्ततोऽन्यः ।  \nमैवं, कर्मानुवृत्तेस्स्मरणनियमतः पूर्व एवेतिशब्दात्  \nमोक्षोपायादिशिष्टेस्स्वपदनुवदनात् प्राच्य एव प्रबुद्धः ॥\n13. जीवानादित्वमूचे दृषदनुकरणं क्षेप्स्यते चापवर्गे  \nस्वर्गाद्यर्थप्रवृत्तिश्श्रुतिनयविदिता सौगताद्याश्च भग्नाः ।  \nकल्पान्तेऽप्येकतोक्तेर्नियमितविषया नामरूपप्रहाणात्  \nभूयश्चिन्ता सुषुप्तेः प्रलयसमदशासञ्जिहासादिसिद्ध्यै ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.2.3 कर्मानुस्मृतिशब्दविध्यधिकरणम्\n12. सङ्गतिर्भाष्ये 'किं सुषुप्त एव प्रबोधसमय उत्तिष्ठत्युतान्य इति संशये' इति । तदर्थविचारस्तु - किं सुषुप्तादन्यः प्रबोधसमये उत्तिष्ठति, उत स एवेति । किं सुषुप्तौ सकलोपाधिविनिर्मोकोऽस्त्युत नेति । किं कर्मानुस्मृतिशब्दविधयस्सकलोपाधिविनिर्मोकाभावं गमयन्ति नेति । ननु सुषुप्तिर्नाम मुक्तिप्रायैव मुक्तिः किल जहदसुखगणा दुःखसङ्घातविरहिता ब्रह्मण्यपीतिरेव प्रलय एव श्रुत्यैव ख्याप्यते तेन तदनु सुषुप्त्यनन्तरमुद्बुध्यमानः तनुभृदन्य एवेति पूर्वपक्षानुवादः क्रियते - मुक्तिरिति । इमं पक्षं प्रतिक्षिपति - मैवमिति । मुक्तेस्स्वापस्य विशेषं दर्शयति - कर्मानुवृत्तेरित्यादिना । पूर्वकर्मानुवृत्तेः कर्मफलस्य सुखदुःखादेर्दर्शनात् कर्मानुवृत्तिर्दृश्यते । अन्यत्वे कथमिव स्मरणं सम्भवति? शब्दोऽपि 'त इह व्याघ्रो वा' इत्यादिभाष्योपात्तः । विधिरपि - सुषुप्तस्यैव मुक्तत्वे मोक्षार्थविधयः कथं सङ्घटेरन्? अयत्नलभ्यस्य किं यत्नेनेति । स्वपदनुवदनादिति - 'नाहं खल्वयमेवम्' इत्यादिना 'नाहमात्र भोग्यं पश्यामि' 'विनाशमेवापीतो भवति' इति सुषुप्तस्यानुवदनाच्च । प्राचीन एव विनष्टप्रायः पुरुषः प्रबुद्धो भवतीति मन्तव्यम् ॥13. अत्र सुषुप्तस्यैव प्रबोधसमये पुनरुत्थानमिति किमर्थं स्थाप्यते विशेषप्रयोजनाभावादित्याशङ्क्यात्यन्तोपयुक्तं प्रयोजनविशेषमाह - जीवानादित्वमित्यादिना पद्येन । जीवानामनादित्वसिद्ध्यर्थमिदं सूत्रं चेत् तत्रोक्तमेव 'न कर्माविभागादिति चेन्नानादित्वात्' इत्यादिना । मोक्षे दृषदनुकरणक्षेपणं मूढत्वक्षेपणमनेन सूत्रेण क्रियते चेत् तदप्युत्तरत्र करिष्यते । स्थायित्वोपपादनेन जीवानां स्वर्गाद्यर्थप्रवृत्तिः क्रियते चेत् सापि श्रुतिनयविदिता कृत्स्नस्यापि मीमांसाशास्त्रस्य स्थायित्वमन्तरेणानुपपत्तेस्स्वर्गाद्यर्थप्रवृत्तिरपि श्रुत्या तदनुग्राहकन्यायेन च पूर्वमेव विदिता । आत्मस्थैर्योपपादनेन क्षणभङ्गभङ्गश्चेत् सोऽपि सौगताधिकरणादिषु सिद्धः । जीवस्य सुषुप्तावीश्वरैक्यत्वनिराकरणार्थमिदमधिकरणं चेत् तस्य कल्पान्तेऽप्येकत्वमपि नामरूपादिप्रहाणमात्रान्न पुनस्स्वरूपैक्यादिति तत्रतत्रोक्तम् । तेन साप्युक्तिर्नियमितविषया । अतो भूयश्चिन्ता सुषुप्तेः न कर्तव्येति कस्यचिद् बालप्रायस्य चोद्यमनूदितं परिहरति - प्रलयसमदशासञ्जिहासादिसिद्ध्या इति । नैयायिकदुर्दुरूढाः केचित् पाषाणप्रायमेव मोक्षं वदन्ति । तर्हि 'नाहमत्र भोग्यं पश्यामि' 'विनाशमेवापीतो भवति' इति निन्दिता सुषुप्तिरपि मुक्तिस्स्यात्, नेयं मुक्तिरिति मनीषिभिः प्रार्थ्यते । एवं पाषाणवन्मुक्तिरिति वैराग्यपादे तन्मुक्तिनिन्दया तज्जिहासाविशेषोऽपि सिध्यति तदर्थमयं प्रसङ्ग इति न नैरर्थक्यमित्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.2.3 कर्मानुस्मृतिशब्दविध्यधिकरणम्\nसुप्तस्य प्रबोधश्चिंत्यत इति संगतिः। किसुप्तादन्यः प्रबोध उत्तिष्ठति उत स एवेति सुषुप्तौ सकलोपाधिनिर्मोक्षास्तित्वनास्वित्वाभ्यां\" संशये पूर्वपक्षः। अन्य उत्तिष्ठति। सुषुप्तस्य 'तंनकश्चनपाप्मा श्पृशती'ति सर्वपापास्पर्शोक्त्या सर्वोपाधिविनिर्मोक्षवगमात् बृहदारण्यके सुषुप्तिं प्रकृत्त्य 'अनन्वागतं पुण्येनानन्वागतं पापेन तीर्णोहितदासर्वान् शोकान् हृदयस्य भवती'ति तस्य पापोत्तीर्णत्वतन्मूलकसर्वदुःखोतरणयोः\" श्रवणात्। तत्रैव 'सयथा कुमारोवा महारीजोवा महाब्राह्मणोवातिघ्नीमानंदस्य गत्वाशयीतैव मेवैष एतच्छेत इति'तद्वा अस्यैतदतिच्छंदा अपहतपाप्माभयं रूपं तद्यथा प्रियया संपरिष्वक्तो नबाह्यं किं चन वेदनांतरमि'ति सुषुप्तौ मुक्ताविव ब्रह्मसंपत्त्या निरतिशयानंदश्रवणाच्च। अतिघ्नी अतिशयेनदुःखहन्त्रीमानंदस्य दशां प्राप्येत्यर्थः। तस्मादुपायसहस्रेणापि मुक्तस्येव ब्रह्मप्राप्तस्य पुनरावृत्तिरुपपादयितुमशक्येत्यन्त एवोत्तिष्ठतीत्यभ्युपगन्तव्यम्। यद्येवंसति कर्मानुस्मृतिशब्दविधिविरोधस्स्यादित्यपरितोषस्तदा सुषुप्तस्य सत्संपत्तिरेव त्यक्तव्येति। एवं प्राप्ते ब्रूमः। सुषुप्तएवोत्तिष्ठति। नान्यः। कर्मानुस्मृतिशब्दविधिभ्यः। सुप्तेः पूर्वं पुण्यपापरूपं तत्त्वज्ञानात्प्रापक्तेनैव हि भोक्तव्यं। योऽहं सुप्तः सोऽहं\" प्रतिबुद्धोऽस्मीति प्रत्यभिज्ञा च द्दश्यते। 'त इह व्याघ्रो वा सिंहो वा वृको वा वराहो वा कीटो वा पंतगो वा दंशो वा मशको वा यद्यद्भवन्ति तदा भवन्ती'ति सुषुप्तिप्राग्रूपस्यैवानुवृत्ति- राम्नायते। एते विरुध्द्येरन्। सुषुप्तस्य मुक्तत्वे मोक्षार्थाश्च विधयोऽनर्थकास्स्युः। कुंभकर्णवत् सुषुप्त्यनुवृत्तिरेव प्रार्थनीयास्यात्। का तर्हि सत्संपत्त्यानन्दानुभववचनयोर्गतिः। नेयमात्यंतिकी सत्सम्पत्तिः। देहेन्द्रियकर्माविद्याति- रोधानसत्त्वात्। नाप्यानन्दानुभवोऽस्ति। इन्द्रियाणामुपरतत्वेन विषयभोगाभावात् तिरोधायकसत्त्वेन ब्रह्मानन्दानु- भवाभवाच्च। अत एव सुषुप्तं प्रकृत्य श्रुतिः- 'नाहखल्वयमेव सम्प्रत्यात्मानं जानात्ययमहमस्मीति नो एवेमानि भूतानि विनाशमेवापीतो भवति नाहमत्र भोग्यं पश्यामी'ति। किन्तु जागरे करणकळेबरव्यापारजटिले श्रान्तस्य विश्रमस्थानं हृदयाकाशरूपं परंब्रह्मप्राप्तस्य सर्वविधशरीरेन्द्रियव्यापारोपरत्या श्रांत्यपनयोभवतीत्येतावान्विशेषः। 'स यथा शकुनिः सूत्रेण प्रबद्धो दिशंदिशं पतित्वाऽन्यत्रायतनमलब्ध्वा बन्धनमेवोपश्रयत एवमेवेदं मनोदिशंदिशं पतित्वाऽन्यत्रायतनमलब्ध्वा प्राणमेवोपश्रयते प्राणवन्धनं हि सोम्य मन' इति सौषुप्तिकसत्सम्पत्तिवाक्यशेष- दर्शनात्। अत्र मनः प्राणशब्दौ जीवब्रह्म परौ। पाप्मा संस्पर्शोक्तिस्तु दिव्यक्षेत्रानुप्रवेशं तं गृहीतवतः पिशाचस्येव सुषुप्तौ हृदयाकाशरूपब्रह्मानुप्रवेशे पाप्माधिकरणस्यान्तः करणस्यान्तः बहिरेवावस्थानमित्येतदभिप्राया योज्या। तस्मात् सुषुप्त एवोत्तिष्ठति। एवं सत्येव 'अहरहर्गच्छन्त्य एतं ब्रह्मलोकं न विंदन्त्यनृतेन हि प्रत्यूढा' इति श्रुतिरपि सङ्गच्छते।। संग्रहकारिका।। मुक्तिपदेव सुषुप्तौ ब्रह्माप्तिस्तस्य न पुनरुत्थानम्। तस्मादन्योत्थितिरिति तुच्छमनुस्मरणकर्मविधिशब्दात्।। इति कर्मानुस्मृतिशब्दविध्यधिकरणम्।।3।।"
                            }
                        ]
                    },
                    {
                        "verse_number": 10,
                        "original_text": "Adhikarana 3.2.4 मुग्धाधिकरणम्\nमुग्धेऽर्धसम्पत्तिः परिशेषात्॥3.2.10॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.2.4 मुग्धाधिकरणम्\nमुग्धमधिकृत्य चिन्त्यते किमियं मूर्च्छा सुषुप्त्यादिष्वन्यतमाऽवस्था? उतावस्थान्तरम्? इति विशये सुषुप्त्यादीनामन्यतमावस्थायामेव मूर्च्छाप्रासिद्धयुपपत्तेरवस्थान्तरकल्पने प्रमाणाभावादन्यतमावस्था इति प्राप्त उच्यते- मुग्धेऽर्द्धसम्पत्तिरिति मुग्धे पुरुषे यातस्यावस्था सा मरणायार्द्धसम्पत्तिः, कुतः- परिशेषात् न तावत्स्वप्नजागरौज्ञानाभावात्, निमित्तवैरूप्यादाकारवैरूप्याच्च, न सुषुप्तिमरणे, निमित्तं हि मूर्च्छाया अभिधातादिः, पारिशेष्यान्मरणायार्द्धसम्पत्तिर्मूर्च्छा, मरणं हि सर्वप्राणदेहसम्बन्धोपरतिः, सूक्ष्मप्राणदेहसम्बन्धावस्थितिर्मूर्च्छा। 10।।\n।। मुग्धाधिकरणम् समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.2.4 मुग्धाधिकरणम्\nकिं मूर्छा मरणादर्थान्तरम्, उत मरणमेवेति संशयः सर्वेन्द्रियप्राणव्यापारोपरतेः मरणमेवेति पूर्वः पक्षः आकारवैरूप्येण सूक्ष्मप्राणास्तित्वावगतेः मरणायार्धसंपत्तिरिति सिद्धान्तः सूत्रार्थस्तु - मुग्धे - मूर्छिते पुरुषे याऽवस्था, सा मरणायाऽर्धसंपत्तिः कुतः? परिशेषात् प्राणादिसर्वव्यापारोपरतेः न जागराद्यवस्था, नच गतप्राणा, आकारवैलक्षण्येन सूक्ष्मप्राणास्तित्वावगतेः, मूर्च्छितस्यैव कस्यचित्पुनर्जीवनदर्शनाच्च न मरणमिति परिशेषान्मरणायार्धसंपत्तिरित्यगम्यते ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.2.4 मुग्धाधिकरणम्\nमूर्छिते पुरुषे यावस्था, सा मरणाय अर्धसंपत्तिरिति हेतुभेदादाकारभेदात्। अपुनरुत्थाननियमाभावाच्च ज्ञायते ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.2.4 मुग्धाधिकरणम्\n।। मुग्धेऽर्द्धसम्पत्तिः परिशेषात् ।। 10 ।। किं मूर्छा नाम जाग्रत्स्वप्नसुषुप्तौनामन्यतभावस्था, उतावस्थान्तरम्, किं लक्षणतो भेदोऽध्यवसितुं शक्यते नेति, अशक्यत्वे तास्वन्यतमत्वं, शक्यत्त्वे अवस्थान्तरत्वम् । सुषुप्त्यादीनामिति - आदिशब्देन जागरस्वप्नमरणावस्था गृह्यन्ते, प्रसिद्धयुपपत्तेः- मूर्छाशब्दप्रयोगोपपत्तेरित्यर्थः । उपपत्तिश्च ज्ञानलोपस्याविशेषात् । निमित्तवैरूप्यं विवृणोति - निमित्तं हीति । आदिशब्देनात्यन्तानिष्टश्रवणाद्यभिप्रेतम्, तर्हि मरणान्तगर्तेति शङ्कायामाकारवैरूप्यं विवृणोति । मरणं हीति - निमित्तवैरूप्यात् सुषुप्तिव्यावृत्तिः, आकारवैरूप्यात् मरणव्यावृत्तिः न सुषुप्तिमरणे इत्युक्त्तेरासन्नतया सुषुप्तिमरणयोर्धीस्थत्वात्पारिशेष्यमुक्त्तवान्, पश्चान्मरणान्तर्भावशङ्कायामाकारवैरूप्यं विवृतम्, सुषुप्तौ प्राणो भूयिष्ठमुपलभ्यते मूर्छायामल्पः किञ्चिदुपलभ्यते, मृतौ न किञ्चिदपि, बाह्यवायुना भूयिष्ठमाप्यायितः सुषुक्त्तौ मूर्च्छायां किञ्चिदाप्यायितः, अनाप्यायितस्य प्राणस्योपलम्भानर्हत्वात् ।। अन्ये तु मूर्छेतः किं मरणाय परमात्मानमभिसम्पन्नः? उत्त स्वाप्ने तस्मिन् मिलीनः? उत प्रकारान्तरगतः? इति विचारमाचक्षते, जाग्रदादिष्वन्यतमेत्येकविचारान्तर्भावात्, पृथक्करणे फलभावाद् द्वेधा विचार उचितः । विचारस्य परमात्मपर्यन्तत्वं च विफलं पारिशेष्यहेतोः परमात्मपर्यन्तत्वे अतत्पर्यन्तत्वे चाविशेषात् ।। 10 ।।\n।। मुग्धाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.2.4 मुग्धाधिकरणम्\n14. जाग्रत्स्वप्नौ न बाह्यावगमविरहितौ श्वासपूर्णा सुषुप्तिः  \nतस्मान्मुग्धिर्मृतिस्स्यात् प्रशमितकरणप्राणवर्गेति चेन्न ।  \nमृत्यादेर्हेतुभेदात्स्थितिमृतिविशयादुत्थितेरानियत्यात्  \nमर्तुं प्रक्रम्य मध्ये विरमति विधिनेत्यत्र तुर्यार्धभावः ॥\n15. जन्तूनां जागरादिस्थितिषु भवति यद्वैशसं दर्शितं तत्  \nतत्तत्स्थानेषु योगेऽप्यनघशुभगुणं ब्रह्म संशोध्यतेऽत्र ।  \nसंसर्गैक्यादिमूलान् परिहरति ततो दोषवर्गानुभाभ्यां  \nहीनत्वौदार्यहानी परमपनयते नीतियुग्मेन नेतुः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.2.4 मुग्धाधिकरणम्\n14. जाग्रत्स्वप्नसुषुप्तिरूपावस्थाविशेषान् परिशोध्यानन्तरं मूर्च्छारूपा सुषुप्तितुल्यावस्था विचार्यत इति सङ्गतिः । जाग्रत्स्वप्नयोः प्रज्ञायुक्तत्वात् सुषुप्तिमूर्च्छयोः प्रज्ञाविलोपरूपत्वात् तयोर्मिथस्सङ्गतिः । तदर्थविचारस्तु - किं मूर्च्छा जाग्रत्स्वप्नसुषुप्त्यादीनामन्यतमावस्था, उतावस्थान्तरमिति । किं लक्षणतो भेदो व्यवस्थापयितुं शक्यते नेति । किं सूक्ष्मप्राणसम्बन्धो मूर्च्छेति लक्षणं भवति नेति । अत्र पूर्वपक्षी प्राह - जाग्रत्स्वप्नसुषुप्तिमरणभेदेन चत्वारो ह्यवस्थाविशेषा लोके प्रसिद्धाः । तत्र जाग्रत्स्वप्नौ बाह्यज्ञानविरहितौ न भवतः, सुषुप्तिश्च श्वासपूर्णत्वान्न मूर्च्छा, अतो मूर्च्छा मरणमेव, प्रशमितकरणप्राणवर्गत्वादिति । तदिदमनुवदति - जाग्रदिति । तत्प्रतिक्षिपति - नेति । मूर्च्छामरणयोर्भेदे कारणभेदमेव तावत् प्रमाणयति - मृत्यादेरिति । अभिघातादिमात्रान्मूर्च्छा, शिरश्छेदादेर्मरणमिति मूर्च्छामरणकारणयोर्भेदादित्येको हेतुः । हेत्वन्तरमप्याह - स्थितीति । मूर्च्छिते पर्यन्तस्थिताः स्थितो वा मृतो वेति विशेरते । स च संशयो मूर्च्छामरणयोर्वैषम्यमावेदयति । तृतीयमपि हेतुमाह - उत्थितेरिति । मूर्च्छितेष्वेव कश्चिन्मन्त्रौषधादिविभवात् पुनरुत्तिष्ठते । मृतस्तु गच्छत्येव, एवमुत्थानस्यानियतत्वादित्यर्थः । तर्हि मूर्च्छेति कोऽयमवस्थाविशेष इत्याशङ्क्याह - मर्तुमिति । मर्तुं प्रक्रम्य विधिना मध्ये विरमतीति मरणस्यार्धसम्पत्तिरूपावस्थाविशेषो मूर्च्छेति परिकल्पनीयमिति । अर्धमरणं मूर्च्छेत्यर्थः ॥15. अत्राष्टानामप्यधिकरणानामन्योन्यार्थभेदोपपादनात् पेटिकाभेदमुत्तरपेटिकायामवान्तरपेटिकाभेदञ्चाह - जन्तूनामिति । एवं चतुर्भिरधिकरणैर्जन्तूनां जाग्रत्स्वप्नसुषुप्त्याद्यवस्थासु यद्वैशसं तद्दर्शितम् । अतः परंतु सर्वस्थानयोगेऽपि स्वयमनघशुभगुणं ब्रह्म संशोध्यत इति पेटिकाविभागः । उत्तरपेटिकायामपि पूर्वभागस्योत्तरभागस्य चार्थभेदेन वैषम्यमाह - संसर्गेत्यादिना । उभाभ्यामधिकरणाभ्यां दोषवत्संसर्गमूलांस्तत्तादाम्याभिधानमूलांश्च दोषान् परिहरति । अथोत्तराधिकरणद्वयार्थमाह - हीनत्वेति । सर्वस्मात्परत्वाभावे निरतिशयौदार्याभावे चोपास्यत्वासम्भवात् सर्वस्मात्परत्वहानिं निरतिशयौदार्यरहितत्वं चोत्तराभ्यामधिकरणाभ्यां निराकरोतीति मिथो विभागः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.2.4 मुग्धाधिकरणम्\nजीवावस्थानप्रसङ्गादिदमधिकरणं। मूर्च्छा जागरस्वप्नसुषुप्तिमरणरूपप्रसिद्धावस्थास्वन्तर्भूता उत तद्भिन्नेति भेदकसद्भावासद्भावाभ्यां\" संशये यद्यप्येषा विशेषविज्ञानाभावान्नजागरः स्वप्नो वा। नापि सुषुप्तिः प्रसन्नवदनत्वश्वासभरितत्वयोरभावात्। तथाऽपि सर्वेषामिन्द्रियाणां\" प्राणवायोश्च व्यापारादर्शनात् मरणमेवैषेति पूर्वः पक्षः। कराळवदनत्वाद्याकारवैरूप्यात् सूक्ष्मश्वाससञ्चारवत्वान्नमरणं, किं\" तुवृक्षाग्रपतनादिनिमित्तसौक्ष्म्यापन्न- प्राणयक्तापि चिकित्साद्यभावे मरणयार्धसम्पत्तिरूपा ततोपि भिन्निति सिद्धान्तः। संग्रहकारिका।। नांतर्भूता जागरादित्रये चे दज्ञानाद्यैस्तर्हिमूर्च्छामृतिस्स्यात्। नैतत्सारं किंचनश्वासद्दष्टेर्मर्तुं प्रक्रम्यैव मध्येस्थिततस्स्यात्।। इति मुग्धाधिकरणम्।।4।।"
                            }
                        ]
                    },
                    {
                        "verse_number": 11,
                        "original_text": "Adhikarana 3.2.5 उभयलिङ्गाधिकरणम्\nन स्थानतोऽपि परस्योभयलिङ्गं सर्वत्र हि॥3.2.11॥\nभेदादिति चेन्न, प्रत्येकमतद्वचनात्॥3.2.12॥\nअपि चैवमेके॥3.2.13॥\nअरूपवदेव हि, तत्प्रधानत्वात्॥3.2.14॥\nप्रकाशवच्चावैयर्थ्यात्॥3.2.15॥\nआह च तन्मात्रम्॥3.2.16॥\nदर्शयति चाथो अपि स्मर्यते॥3.2.17॥\nअत एव चोपमा सूर्यकादिवत्॥3.2.18॥\nअम्बुवदग्रहणात्तु न तथात्वम्॥3.2.19॥\nवृद्धिह्रासभाक्त्वमन्तर्भावादुभयसाम़ञ्जस्यादेवं दर्शनाच्च॥3.2.20॥\nप्रकृतैतावत्त्वं हि प्रतिषेधति; ततो ब्रवीति च भूयः॥3.2.21॥\nतदव्यक्तमाह हि॥3.2.22॥\nअपि संराधने प्रत्यक्षानुमानाभ्याम्॥3.2.23॥\nप्रकाशादिवच्चावैशेष्यम् ; प्रकाशश्च कर्मण्यभ्यासात्॥3.2.24॥\nअतोऽनन्तेन; तथाहि लिङ्गम्॥3.2.25॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.2.5 उभयलिङ्गाधिकरणम्\nदोषदर्शनाद्वैराग्योदयाय जीवस्यावस्थाविशेषानिरूपिताः इदानीं ब्रह्मप्राप्तितृष्णाजननाय प्राप्यस्य ब्रह्मणो निर्दोषत्वकल्याणगुणात्मकत्वप्रतिपादनायनारभते, तत्र जागरस्वप्रसुषुप्तिमुग्ध्युत्क्रान्तिषु स्थानेषु तत्तत्स्थानप्रयुक्त्ता जीवस्य ये दोषास्ते तदन्तर्यामिणः परस्य ब्रह्मणोऽपि तत्र तत्रावस्थितस्य सन्ति; नेति विचार्य्यते किं युक्त्तम्? सन्तीति, कुतः? तत्तदवस्थशरीरेऽवस्थानात् ननु \"सम्भोगप्राप्तिरिति चेन्न वैशेष्यात्\" \"स्थित्यदनाभ्यां च\" इत्यादिषुपरस्याकर्मचश्यत्वेन दोषाभाव उक्त्तः- तत्कथमकर्मवश्यस्य परस्य ब्रह्मणस्तत्तत्स्थानसम्बन्धाद्दोष उच्यते, इत्थमुच्यते - कर्माण्यपि देहसम्ब न्धमापादयन्ति पुरुषार्थजननानि भवन्तीति \"देहयोगाद्वा\" इत्यत्रोक्त्तम् तच्च दहेसम्बन्धस्यापुरूषार्थत्वेन भवति इतरथा कर्माण्येव दुखं जनयिष्यन्ति किं देह सम्बन्धेन; अतोऽकर्मवश्यत्वे सत्यपि नानाविधाशुचिदेहसम्बन्धोऽपुरुषार्थ एव, अतस्तन्नियमनार्थं स्वेच्छया तत्प्रवेशेऽप्यपुरुषार्थसम्बन्धोऽवर्ज्जनीयः, पूयशोणितादिमज्जनं हि स्वेच्छाकारितमप्यपुरुषार्थ एव अतो यद्यपि जगदेककारणं सर्वज्ञत्वादिकल्याणगुणाकरं च ब्रह्म, तथाऽपि \"यः पृथिव्यां तिष्ठन्, य आत्मनि तिष्ठन्, यश्चक्षुपि तिष्ठन् यो रेतसि तिष्ठन्\" इत्यादिवचनात् तत्र तत्रावस्थितस्य तत्तत्सम्बन्धरूपापुरुषार्थाः सन्ति इति एवं प्राप्ते प्रचक्ष्महे \"न स्थानतोऽपि परस्य\" इति न पृथिव्यात्मादिस्थानतोपि परस्य ब्रह्मणोऽपुरुषार्थगन्धः सम्भवति कुतः? उभयलिङ्गं सर्वत्र हि यतः सर्वत्र श्रुतिस्मृतिषु परब्रह्मोभयलिङ्गम्- उभयलक्षणमभिधीयते- निरस्तनिखिलदोषत्वकल्याणगुणाकरत्वलक्षणोपेतमित्यर्थः \"अपहतपाप्मा विजरो विमृत्युर्विशोको विजिघत्सोऽपिपासः सत्यकामः सत्यसङ्कल्पः\" \"समस्तकल्याणगुणात्मकोऽसौ स्वशक्त्तिलेशोद्धृतभूतसर्गः तेजोबलैश्वर्यमहावबोधसुवीर्यशकत्यादिगुणैकराशिः परः पराणां सकला न यत्र क्लेशादयः सन्ति परावरेशे\" \"समस्तहेयरहितं विष्ण्वाख्यं परमं पदम्\" इत्यादि श्रुतिस्मृतिभ्य उभयलक्षणं हि ब्रह्मावगतम्। 11।\nयथा जीवस्य प्रजापतिवाक्यावगतापहपाप्मत्वाद्युभवलिङ्गस्यापि देवादिदेहयोगरूपावस्थाभेदादपुरुषार्थयोगः; तथाऽन्तर्यामिणः परस्यापि स्वतोऽपहतपाप्मत्वाद्युभयलिङ्गस्य तत्तद्देवादिशरीरयोगरूपावस्थाभेदादपुरुषार्थयोगोऽवर्ज्जनीय इति चेत्- तन्न, प्रत्येकमतद्वचनात् \"यः पृथिव्यां तिष्ठन्, य आत्मनि निष्ठ\"न्नित्यादिषु प्रतिपर्यायं \"स त आत्माऽन्तर्याम्यमृतः\" इत्यन्तर्यामिणोऽमृतत्ववचनेन तत्र तत्र स्वेच्छयानियमनं कुर्वतस्तत्तत्सम्बन्धप्रयुक्त्तापुरुषार्थप्रतिषेधात् जीवस्य तु तत् स्वरूपन्तिरोहितमिति \"पराभिध्यानात्तु तिरोहित\" मित्यत्रोक्त्तम् ननु स्वेच्छया कुर्वतोऽपि तत्तद्वस्तुस्वभावायत्ता पुरुषार्थसम्बन्धोऽवर्ज्जनीय इत्युक्त्तम्; नैतद्युक्त्तं, न ह्यचिद्वस्त्वपि स्वभावतोऽपुरुषार्थस्वरूपं कमर्वश्यानां तु कर्मस्वभावानुगुण्येन परमपुरुषसङ्कल्पादेकमेव वस्तु कालभेदेन पुरुषभेदेन च सुखाय दुःखाय च भवति; वस्तुस्वरूपप्रयुक्त्ते तु ताद्रूप्ये सर्वं सर्वदा सर्वस्य सुखायैव दुःखायैव वा स्यात्; न चैवं दृश्यते; तथा चोक्त्तं \"नरकस्वर्गसंज्ञे वै पापपुण्ये द्विजोत्तम? वस्त्वेकमेव दुःखाय सुखायेर्ष्यागमाय च कोपाय च यतस्तस्माद्वस्तु वस्त्वात्मकं कुतः तदेव प्रीतये भूत्वा पुनर्दुःखाय जायते तदेव कोपाय यतः प्रसादाय च जायते तस्माद् दुःखात्मकं नास्ति न च किञ्चित्सुखात्मकम्\" इति अतो जीवस्य कर्मवश्यत्वात्तत्तत्कर्मानुगुण्येन तत्तद्वस्तुसम्बन्ध एवापुरुषार्थः स्यात्, परस्य तु ब्रह्मणः स्वाधीनस्य स एव सम्बन्धस्तत्तद्विचित्रनियमनरूपलीलारसायैव स्यात्। 12।\nअपि चैके शाखिन एकस्मिन्नेव देहसंयोगे जीवस्यापुरुषाथर्ं परस्य तु तदभावं नियमनरूपैश्वर्यायत्तदीप्तियोगं च स्वशब्देनाधीयते \"द्वा सुपर्णा सुयुजा सखाया समानं वृक्षं परिषस्वजाते तयोरन्यः पिप्पलं स्वाद्वत्त्यनश्नन्नन्योऽभिचाकशीति\" इति अथ स्यात् \"अनेन जीवेनात्मनाऽनुप्रविश्य नामरूपे व्याकरवाणि\" इति ब्रह्मात्मकजीवानुप्रवेशपूर्वकं नामरूपव्याकरणमिति ब्रह्मणोऽपि तदात्मभूतस्य देवमनुष्यादिरूपत्वं तन्नामभाकत्वं चास्ति, ततश्च \"ब्राह्मणो यजेत\" इत्यादिविधिनिषेधशास्त्रगोचरत्वेन कर्मवश्यत्वमवर्ज्जनीयमिति तत्राह - देवादिशरीरानुप्रवेशे तेन तेन रूपेण युक्त्तमप्यरूपवदेव तद् ब्रह्म रूपरहिततुल्यमेव; जीववच्छरीरित्वनिबन्धनं कमर्वश्यत्वम् अस्य न विद्यत इत्यर्थः कुतः? निर्वाहकत्वेन प्रधानत्वात् \"अकाशो ह वै नामरूपयोर्निर्वहिता ते यदन्तरा तद्ब्रह्म\" इति सर्वानुप्रवेशेऽपि नामरूपकार्यास्पर्शेन नामरूपयोर्निर्वोढ्ृत्वमेव ब्रह्मणः प्रतिपादयति ननु तच्छरीरकत्वेन तदन्तर्यामित्वे कथमरूपवदिति रूपसम्बन्धरहिततुल्यत्वमुच्यते, इत्थं यथा जीवस्य तत्तज्जन्यसुखदुःखभाकत्वेन तत्तद्रूपसम्बन्धः, तथा तदभावात् परस्याऽरूपवत्त्वम् विधिनिषेधशास्त्राण्यपि कर्मवश्यमेवाधिकुर्वन्ति, तस्मादरूपतुल्यमेव परं ब्रह्म ततश्चान्तर्यामिरूपेणावस्थितमपि ब्रह्म निरस्तनिखिलदोषत्वकल्याणगुणाकरत्वरूपोभयलिङ्गमेव। 14।\nननु च \"सत्यं ज्ञानमनन्तं ब्रह्म\" इत्यादिभिर्निर्विशेषप्रकाशैकस्वरूपं ब्रह्मावगम्यते, अन्यत्तु सर्वज्ञत्वसत्यसङ्कल्पत्वजगत्कारणत्वसर्वान्तरात्मत्वसत्यकामत्वादिकं \"नेति नेति\" इत्यादिभिः प्रतिषिध्यमानत्वेन मिथ्याभूतमित्यवगन्तव्यम्, तत्कथं कल्याणगुणाकरत्वनिरस्तनिखिलदोषत्वरूपोभयलिङ्गत्वं ब्रह्मण इति; अत आह - यथा च \"सत्यं ज्ञानमनन्तं ब्रह्म\" इत्यादिवाक्यावैयर्थ्यात् प्रकाशस्वरूपत्वं ब्रह्मणोऽभ्युपगम्यते तथा सत्य सङ्कल्पत्व सर्वज्ञत्वजगत्कारणत्वसर्वात्मकत्वनिरस्त निखिलाविद्यादिदोषत्वाद्यभिधायिवाक्यावैयर्थ्यादुभयलिङ्गमेव ब्रह्म। 15।\nकिञ्च \"सत्यं ज्ञानमनन्तम्\" इत्यादि वाक्यं ब्रह्मणः प्रकाशस्वरूपतामात्रं प्रतिपादयति, नान्यत् सत्यसङ्कल्पत्वादिकं वाक्यान्तरावगतं निषेधति; \"नेति नेति\" इति चा निषेधस्य विषयोऽनन्तरमेव वक्ष्यते। 16।\nदर्शयति च वेदान्त(वाक्य)गणः कल्याणगुणाकरत्वं निरस्तनिखिलदोषत्वं च \"तमीश्वराणां परमं महेश्वरन्तं दैवतानां परमं च दैवतम् स कारणं करणाधिपाधिपो न चास्य कश्चिज्जनिता न चाधिपः न तस्य कार्यं करणं च विद्यते न तत्समश्चाभ्यधिकश्च दृश्यते पराऽस्य शक्त्तिर्विविधैव श्रूयते स्वाभाविकी ज्ञानवलक्रिया च\" \"यः सर्वज्ञः सर्ववित् यस्य ज्ञानमयन्तपः\" \"भीषाऽस्माद्वातः पवते भीषोदेति सूयर्ः\" \"स एको ब्रह्मण आनन्दः\" यतो वाचो निवर्त्तन्ते \"आप्राप्य मनसा सह आनन्दं ब्रह्मणो विद्वान्न विभेति कुतश्चनेति\" \"निष्कलं निष्क्रियं शान्तं निरवद्यं निरञ्जनम्\" इत्याति स्मर्यते च \"यो मामजमनादिं च वेत्ति लोकमहेश्वरम् विष्टभ्याहमिदं कृत्स्नमेकांशेन स्थितो जगत्\" \"मयाऽध्यक्षेण प्रकृतिः सूयते सचराचरम् हेतुनाऽनेन कौन्तेय जगद्धि परिवर्त्तते\" \"उत्तमः पुरुषस्त्वन्य परमात्मेत्युदाहृतः यो लोकत्रयमाविश्य विभर्त्त्यव्यम ईश्वरः \"सर्वज्ञः सर्वकृत्सर्वशक्त्तिर्ज्ञानबलर्द्धिमान् अन्यूनश्चाप्यवृद्धिश्च स्वाधीनोऽनादिमान् वशी क्लमतन्द्रीभयक्रोधकामादिभिरसंयुतः निरवद्यः परः प्राप्तेर्निरधिष्ठोऽक्षरक्रमः\" इत्यादिः अतः सर्वत्रावस्थितस्यरपि ब्रह्मण उभयलिङ्गत्वात् तत्तत्स्थानप्रयुक्त्ताः दोषाः न परं ब्रह्म स्पृशन्ति। 17।\nयतो नानाविधेषु स्थानेषु स्थितस्यापि परस्य ब्रह्मणो न तत्प्रयुक्त्तदोषभाक्त्तवम्, अत एव जलदर्पणादिप्रतिबिम्बितसूर्य्यादिवत् परमात्मा तत्र तत्रावस्थितोऽपि निर्दोष इति शास्त्रेषूपमा क्रियते \"आकाशमेकं हि यथा घटादिषु पृथप्भवेत् तथात्मैको ह्यनेकस्थो जलाधारोष्विवांशुमान् एक एव हि भूतात्मा भूते भूते व्यवस्थितः एकधा बहुधा चैव दृश्यते जलचन्द्रवत्\" इत्यादिषु अत्र चोदयति -। 18।\nतुशब्दश्चोद्यं द्योतयति अम्बुवदिति सप्तम्यन्ताद्वतिः अम्बुदपर्णादिषु यथा सूर्यमुखादयो गृह्मन्ते; न तथा पृथिव्यादिषु स्थानेषु परमात्मा गृह्मते अम्ब्वादिषु हिसूर्यादयो भ्रान्त्या तत्रस्था इव गृह्यन्ते; न परमार्थतस्तत्रस्थाः इह तु \"यः पृथिव्यां तिष्ठन्\" योऽप्सु तिष्ठन्\" \"य आत्मनि तिष्ठन्3 इत्येवमादिना परमार्थत एव परमात्मा पृथिव्यादिषु स्थितो गृह्यते अतः सूर्यादेरम्बुदर्पणादिप्रयुक्त्तदोषाननुषङ्गस्तत्र तत्र स्थित्यभावादेव। अतो न तथात्वं दार्ष्टान्तिकस्य न दृष्टान्ततुल्यत्वमित्यर्थः परिहरति -। 19।\nपृथिव्यादिस्थानान्तर्भावात् स्थानिनः परस्य ब्रह्मणः स्वरूपतो गुणतश्च पृथिव्यादिस्थानगतवृद्धिह्रासादिदोषभाक्त्वमात्रं सूर्यादिदृष्टान्तेन निवर्त्त्यते कथमिदमवगम्यते? उभयसामञ्जस्यादेवम् उभयदृष्टान्तसामञ्जस्यादेवमिति निश्चीयते \"आकाशमेकं हि यथा घटादिषु पृथग्भवेत्\" जलाधारेष्विवांशुमान्\" इति दोषवत्स्वनेकेषु वस्तुषु वस्तुतोऽवस्थितस्याकाशस्य, वस्तुतोऽनवस्थितस्यांशुमतश्चोभयस्यदृष्टान्तस्योपादानं हि परमात्मनः पृथिव्यादिगतदोषभाक्त्तवनिवत्तर्नमात्रे प्रतिपाद्ये समञ्जसं भवति घटकरकादिेषु यथा वृद्धिह्रासभाक्षु पृथक् पृथक् संयुज्यमानमप्याकाशं वृद्धिह्रासादिदोषैर्न स्पृश्यते; यथा च जलाधारेषु विषमेषु दृश्यमानोंऽशुमांस्तद्गतवृद्धिह्रासादिभिर्न स्पृश्यते, तथाऽयं परमात्मा पृथिव्यादिषु नानाकारेष्वचेतनेषु चेतनेषु च स्थितस्तत्तद्गतवृद्धिह्रासादिदोषैरसंस्पृष्टः सर्वत्र वर्त्तमानोऽप्येक एवास्पृष्टदोषगन्धः कल्याणगुणाकर एव एतदुक्त्तं भवति - यथा जलादिषु वस्तुतोऽनवस्थितस्यांशुमतो हेत्वभावाज्जलादिदोषानभिष्वङ्गः, तथा पृथिव्यादिष्ववस्थितस्यापि परमात्मनो दोषप्रत्यनीकाकारतया दोषहेत्वभावान्न दोषसम्बन्ध इति, दर्शनाच्च दृश्यते चैवं सर्वात्मना साधर्म्याभावेऽपि विवक्षितांशसाधर्म्याद् दृष्टान्तोपादानम्, सिंह इव माणवक इत्यादौ अतः स्वभावतो निरस्तनिखिलाज्ञानादिदोषगन्धस्य समस्तकल्याणगुणाकरस्य पृथिव्यादिस्थानतोऽपि न दोषसम्भवः। 20। \nअथ स्यात् \"द्वे वाव ब्रह्मणो रूपे मूर्त्तं चामूर्तमेव च\" इति प्रकृत्य समस्तंस्थूलसूक्ष्मरूपं प्रपञ्चं ब्रह्मणो रूपत्वेन परामृश्य \"तस्य ह वा एतस्य पुरुषस्य रूपं यथा महारजनं वासः\" इत्यादिना आकारविशेषं चाभिधाय \"अथात आदेशो नेति नेति न ह्येतस्मादिति नेत्यन्यत्परमस्ति\" इति सर्वं प्रकृतं ब्रह्मणः प्रकारमितिशब्देन परामृश्य तत्सर्वं प्रतिषिध्य सर्वविशेषाधिष्ठानं सन्मात्रमेव ब्रह्म; विशेषास्त्वेवंविधं स्वस्वरूपमजानता ब्रह्मणा कल्पिता इति दर्शयति; अतः कथमुभयलिङ्गत्वं ब्रह्मण इति। अत्राह - नैतदुपपद्यते- यद्व्रह्मणः प्रकृतविशेषवत्त्वं \"नेति नेति\" इति प्रतिषिध्यत इति, तथा सति भ्रान्तजल्पितायमानत्वात् न हि ब्रह्मणो विशेषणतया प्रमाणान्तराप्रज्ञातं सर्वं तद्विशेषणत्वेनोपदिश्य पुनस्तदेवानुन्मत्तः प्रतिषेधति यद्यपि निर्द्दिश्यमानेषु केचन पदार्थाः प्रमाणान्तरप्रसिद्धाः; तथाऽपि तेषां ब्रह्मणः प्रकारत्वमप्रज्ञातमेव, इतरेषां तु स्वरूपं ब्रह्मणः प्रकारत्वं चाज्ञातम् अतस्तेषामनुवादासम्भवादत्रैवोपदिश्न्ते अतस्तन्निषेधो नोपपद्यते यस्मादेवम् तस्मात् प्रकृतैतावत्त्वं ब्रह्मणः प्रतिषेधतीदं वाक्यम् ये ब्रह्मणो विशेषाः प्रकृताः; तद्विशिष्टतया ब्रह्मणः प्रतीयमानेयत्ता \"नेति नेति\" इति प्रतिषिध्यते ः नेति नेति- नैवं नैवम्, उक्त्तप्रकारमात्रविशिष्टं न भवति ब्रह्म; उक्त्त प्रकारविशिष्टतया या ब्रह्मण इयत्ता प्रकृता; साऽत्रेतिशब्देन परामृश्यत इत्यर्थः यतश्च निषेधानन्तरं ब्रह्मणो भूयो गुणजातं ब्रवीति, अतश्च प्रकृतविशेषणयोगित्वमात्रं ब्रह्मणः प्रतिषेधति ब्र्रवीति हि भूयो गुणजातं, \"न ह्येतस्मादिति नेत्यन्यत् परमस्ति अथ नामधेयं सत्यस्य सत्यमिति प्राणा वै सत्यं तेषामेष सत्य\"मिति अयमर्थः- इति नेति नेति यद्व्रह्म प्रतिपादितं, तस्मादेतस्मादन्यद्वस्तु परं न ह्यस्ति ब्रह्मणोऽन्यत्स्वरूपतो गुणतश्चोत्कृष्टं नास्तीत्यर्थः तस्य च ब्रह्मणः सत्यस्य सत्यमिति नामधेयं तस्य च निर्वचनं \"प्राणा वै सत्यं तेषामेष सत्यम्\" इति प्राणशब्देन प्राणसाहचर्य्याज्जीवाः परामृश्यन्ते, ते तावत् सत्यं, वियदादिवत्स्वरूपान्यथाभावरूपपरिणामाभावात् तेषामेष सत्यं तेभ्योऽप्येष परमपुरुषः सत्यम्, जीवानां कर्मानुगुण्येनज्ञानसङ्कोचविकासौ विद्येते; परमपुरुषस्य त्वपहतपाप्मनस्तौ न विद्येते अतस्तेभ्योऽप्येष सत्यम् अतश्चैवं वाक्यशेषोदितगुणजातयोगात् \"नेति नेति\"ति ब्रह्मणः सविशेषत्वं न प्रतिषिध्यते अपि तु पूर्वप्रकृतेयत्तामात्रम् अत उभयलिङ्गमेव परं ब्रह्म। 21।\nब्रह्मणः प्रमाणान्तरागोचरत्वेन तत्सम्बन्धितया मूर्त्तामूर्त्तादिरूपानुवादेन तन्निषेधासंभवात् प्रकृतेयत्ताप्रतिषेथ उक्त्तः; तदेव प्रमाणान्तरागोचरत्वं द्रढयति - तत्- ब्रह्म प्रमाणन्तरेण नैव व्यज्यते, आह हि शास्त्रं \"न संदृशे तिष्ठति रूपमस्य न चक्षुषा पश्यति कश्चनैनम्\" \"न चक्षुषा गृह्मते नापि वाचा\" इत्यादि हेत्वन्तरं चाह -। 22।\nअपि च संराधने- सम्यक्प्रीणने भक्त्तिरूपापन्ने निदिध्यासन एवास्य साक्षात्कारो नान्यत्रेति श्रुतिस्मृतिभ्यामवगम्यते \"नायमात्मा प्रवचनेन लभ्यो न मेधया न बहुना श्रुतेन यमेवैष वृणुते तेन लभ्यः तस्यैष आत्मा विवृणुते ेतनूं स्वाम्\" \"ज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः\" इति श्रुतिः स्मृतिरपि \"नाहं वेदैनर् तपसा न दानेन न चेज्यया\" \"भक्त्तया त्वनन्यया शक्यः अहमेवंविधोऽर्ज्जुन ! ज्ञातुं द्रष्टुं च तत्त्वेन प्रवेष्टुं च परं \" इति भक्त्तिरूपापन्नमेवोपासनं संराधनं तस्य प्रक्षणनमिति प्रीणमेवोक्त्तम् अतो निदिध्यासनाय ब्रह्मस्वरूपमुपदिशत् \"द्वे वाव ब्रह्मणः\" इत्यादिशास्त्रं ब्रह्मणो मूर्त्तामूर्त्तरूपद्वयादिविशिष्टतां प्रागसिद्धां नानुवदितुं क्षमम्। 23।।\nइतश्च प्रकृतैतावत्त्वमेव प्रतिषेधति न मूर्त्तामूत्तादिविशिष्टत्वम्; यतः साक्षात्कृतपरब्रह्मस्वरूपाणां वामदेवादीनां दर्शने प्रकाशादिवत् ज्ञानानन्ददिस्वरूपवन्मूर्त्तादिप्रपञ्चविशिष्टताया अपि ब्रह्मगुणत्वावैशेष्यं प्रतीेयते \"तद्धैतत्पश्यन्नृषिर्वामदेवः प्रतिपेदे रअहं मनुरभवं सूर्य्यश्च\" इत्यादि ब्रह्मस्वरूपभूतप्रकाशानन्दादिश्च तेषां वामदेवादीनां संराधनात्मके कर्मण्यभ्यासात् उपलभ्यते, तद्वच्चाभ्यस्तसंराधनानां तेषां मूर्त्तामूर्त्तादिविशिष्टत्वमप्यविशेषेण प्रतीयत इत्यर्थः उक्त्तं ब्रह्मण उभयलिङ्गत्वमुपसंहरति -। 24।\nअत उक्त्तैर्हेतुभिर्ब्रह्मणोऽनन्तेन कल्याणगुणगणेन विशिष्टत्वं सिद्धम्, तथा हि सत्युभयलिङ्गं ब्रह्मोपपन्नं भवति। 25।\n।। उभयलिङ्गाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.2.5 उभयलिङ्गाधिकरणम्\nकिं जीवस्येव तदन्तर्यामिणः परस्य ब्रह्मणोऽपि जागरादिस्थानप्रयुक्तदोषास्संभवन्ति उत नेति संशयः “ यः पृथिव्यां तिष्ठन् “ य आत्मनि तिष्ठन् “ यश्चक्षुषि तिष्ठन् “यो रेतसि तिष्ठन्” इत्यादिना जीवस्येव सर्वावस्थास्ववस्थितिवचनात्, छन्दतोऽपि पूयशोणितादिमज्जनमपुरुषार्थ एवेति, सर्वे दोषाः भवन्तीति पूर्वः पक्षः राद्धान्तस्तु - “ अपहतपाप्मा विजरः “निरवद्यं निरञ्जनम् “सत्यकामस्सत्यसङ्कल्पः “यस्सर्वज्ञस्सर्ववित् “यो मामजमनादिं च वेत्ति लोकमहेश्वरम् “परः पराणां सकला न यत्र क्लेशादयस्सन्ति परावरेशे” इत्यादिश्रुतिस्मृतिभ्यो निरस्तनिखिलदोषगन्धतासार्वज्ञ्यसत्यसङ्कल्पत्वाद्युभयलक्षणस्वरूपावगतेः परस्य ब्रह्मणस्सर्वत्रान्तर्यामितयाऽवस्थितस्यापि न दोषगन्धस्संभवति, अपि तु सर्वनियमनरूपलीलारस एव ॥ सूत्रार्थस्तु - न स्थानतोऽपि परस्य - पृथिव्यात्मादिष्वन्तर्यामितयाऽवस्थितस्यापि परस्य ब्रह्मणः, जीवस्य तत्रतत्रावस्थितस्य ये दोषा उक्ताः, ते न संभवन्ति, कुतः? उभयलिङ्गं सर्वत्र हि - हिर्हेतौ, यतस्सर्वत्र श्रुतिस्मृतिषु निरस्तनिखिलदोषत्वसमस्तकल्याणगुणात्मकत्वरूपोभयलिङ्गम् - उभयलक्षणं परं ब्रह्मावगतम् ॥\nयथा जीवस्य स्वतोऽपहतपाप्मत्वादिगुणकस्यापि देवादिशरीरसंबन्धितयाऽवस्थाभेदादुक्तदोषसम्बन्धित्वम् एवं परस्यापि “यस्य पृथिवी शरीरमिति शरीरसंबन्धित्वावस्थाभेदात्ते दोषाः स्युरिति चेन्न, प्रत्येकं - प्रतिपर्यायम्, अतद्वचनात् - दोषासंबन्धित्ववचनात् “यस्य पृथिवी शरीरमित्यादिषु “एष त आत्माऽन्तर्याम्यमृतः” इत्यन्तर्यामिणो हि निर्दोषत्वमुच्यते, जीवस्य तु पराभिध्यानात्तत्स्वरूपं तिरोहितमित्युक्तम् अतश्शरीरसंबन्धित्वेऽपि परस्यैते न दोषाः ॥\nअपि च यदिदं जीवपरयोरेकस्मिन् शरीरे शरीरित्वेनावस्थितयोर्दोषसंबन्धित्वं तद्विपरीतत्वं चोक्तम्, एवमेके शाखिनस्स्वशब्देनाधीयते - “ द्वा सुपर्णा सयुजा सखाया समानं वृक्षं परिषस्वजाते तयोरन्यः पिप्पलं स्वाद्वत्ति अनश्नन्नन्यो अभिचाकशीति इति ॥\nमनुष्यादिशरीरेषु शरीरित्वमेव जीवस्य नामरूपभाक्त्वेन कर्मवश्यताहेतुः, तत्परस्याप्यविशिष्टं चेत्; कथं परस्य ब्रह्मणोऽकर्मवश्यत्वेन कर्मफलानशनमुच्यते इत्यत आह - अरूपवदेव हि तत्प्रधानत्वात् ॥3.2.14॥ मनुष्यादिशरीरेषु शरीरित्वेऽप्यरूपवदेव हि तत् परं ब्रह्म, कुतः? प्रधानत्वात् - निर्वाहकत्वात्; जीवस्य नामरूपभाक्त्वेन कर्मफलाशनं निर्वोढुं परस्य तत्तच्छरीरे शरीरित्वेनावस्थानम् यथाह -- “यस्य पृथिवी शरीरम् “यस्याऽत्मा शरीरम्....आत्मानमन्तरो यमयति “अन्तः प्रविष्टश्शास्ता जनानां सर्वात्मा “आकाशो ह वै नामरूपयोर्निर्वहिता ते यदन्तरा तद्ब्रह्म “इति अत उभयलिङ्गमेव परं ब्रह्म ॥\nसत्यं ज्ञानमनन्तं ब्रह्मेति प्रकाशैकस्वरूपता ब्रह्मण उच्यते, कथमुभयलिङ्गत्वमित्यत आह - प्रकाशवच्चावैयर्थ्यात् ॥3.2.15॥ यथा सत्यं ज्ञानमिति वाक्यावैयर्थ्यात्प्रकाशो ब्रह्मणः स्वरूपमित्यवगम्यते; तथा “यस्सर्वज्ञस्सर्ववित् “परास्य शक्तिर्विविधैव श्रूयते” इत्यादिवाक्यावैयर्थ्यात्कल्याणगुणाकरत्वं च ब्रह्मणस्स्वरूपमित्यवगम्यते; इत्युभयलिङ्गमेव ॥\nसत्यं ज्ञानमिति वाक्यं ब्रह्मणो ज्ञानं स्वरूपमित्येतावन्मात्रमाह - न पुनः कल्याणगुणाकरत्वं निषेधति ॥\nदर्शयति च वेदान्तवाक्यगणो निरस्तनिखिलदोषत्वं कल्याणगुणाकरत्वं च “निष्कलं निष्क्रियं शान्तं निरवद्यं निरञ्जनम् “तमीश्वराणां परमं महेश्वरं तं दैवतानां परमं च दैवतम् “इत्यादिकः स्मर्यते च “यो मामजमनादिं च वेत्ति लोकमहेश्वरम् “अहं कृत्स्नस्य जगतः प्रभवः प्रलयस्तथा मत्तः परतरं नान्यत्” इत्यादिषु ॥\nयतो ब्रह्मणो निरस्तनिखिलदोषत्वकल्याणगुणाकरत्वेनोभयलिङ्गत्वात् पृथिव्यादिस्थानतोऽपि न तत्तत्प्रयुक्तदोषगन्धसंभवः, अत एव शास्त्रेषु च जलसूर्यकाद्युपमा क्रियते “आकाशमेकं हि यथा घटादिषु पृथग्भवेत् तथात्मैको ह्यनेकस्थो जलाधारेष्विवांशुमान् इत्यादिषु ॥\nतुशब्दश्चोद्यं द्योतयति अम्बुनीवाग्रहणात् - यथा अम्बुनि सूर्यः तत्रानवस्थित एव भ्रान्त्या तत्र स्थित इव गृह्यते, नतथा परमात्मा पृथिव्यादौ गृह्यते, “ यः पृथिव्यां तिष्ठन् पृथिव्या अन्तरः” इति परमार्थतः स्थितो गृह्यते, अतो न सूर्यस्येव तत्प्रयुक्तदोषगन्धाभावः परमात्मनः, परमार्थतः स्थितत्वात् ॥\nपृथिव्यादिषु विषमेषु स्थानेषु स्थितस्यापि परमात्मनः तदन्तर्भावात् - तत्रावस्थानतः तत्प्रयुक्तवृद्धिह्रासभाक्त्वं “जलधारेष्विवांशुमान्” इति दृष्टान्तेन निवर्त्यते कुतोऽवगम्यते एतावन्मात्रमिति; उभयसामञ्जस्यादेवम् - उभयदृष्टान्तोपादानसामञ्जस्यादेवमवगम्यते “ आकाशमेकं हि यथा घटादिषु पृथग्भवेदिति घटकरकादिषु विषमेष्ववस्थितमाकाशं, “ जलाधारेष्विवांशुमानिति चांशुमन्तं परमार्थतः स्थितमनवस्थितं चोभयं दृष्टान्ततयोपादाय, “ तथाऽऽत्मैको ह्यनेकस्थः “ इति निगमनात् तत्तत्स्थानप्रयुक्तवृद्धिह्रासभाक्त्वनिवर्तनमात्रं विवक्षितमित्यवगम्यते अन्यत्रापि दृष्टान्तदार्ष्टान्तिकयोस्सर्वसाम्याभावेऽपि 'सिंह इव माणवकः' इत्यादिषु दृष्टान्तोपादानदर्शनाच्चैवमवगम्यते ॥\nअथात आदेशो नेति नेतीत्यादिना पूर्वप्रकृतस्य मूर्तामूर्तप्रपञ्चस्य ब्रह्मणो रूपत्वप्रतिषेधान्निष्प्रपञ्चं सन्मात्रमेव ब्रह्म; न पुनरुक्तस्वरूपमुभयलिङ्गमित्याशङ्क्याह - प्रकृतैतावत्त्वं हि प्रतिषेधति ततो ब्रवीति च भूयः ॥3.2.21॥ हीति हेतौ \"द्वे वाव ब्रह्मणो रूपे मूर्तं चामूर्तमेव च\" इत्यादिना स्थूलस्य सूक्ष्मस्य च प्रपञ्चस्य ब्रह्मणो रूपतया प्रमाणान्तराप्रज्ञातस्य अत्रैव रूपतयोपदिष्टस्य निषेधासंभवात् प्रकृतैतावत्त्वं हि ब्रह्मणः प्रतिषेधति, पूर्वप्रकृतैतावन्मात्रं न भवति ब्रह्मेति हि “ अथात आदेशो नेति नेतीत्यत्र प्रतिपाद्यत इत्यर्थः ततो ब्रवीति च भूयः - ततः पूर्वोक्ताद्भूयस्त्वं ब्रवीति च वाक्यशेषः, “ न ह्येतस्मादिति नेत्यन्यत्परमस्ति अथ नामधेयं सत्यस्य सत्यमिति प्राणा वै सत्यं तेषामेष सत्यम् “ इति नेति निर्दिष्टादेतस्माद्ब्रह्मणोऽन्यन्न ह्यस्ति; परब्रह्मणोऽन्यत्स्वरूपतो गुणतश्चोत्कृष्टं न ह्यस्तीत्यर्थः “ सत्यस्य सत्यमिति ब्रह्मणो नामधेयम्; तस्य निर्वचनम् “ प्राणा वै सत्यं तेषामेष सत्यमिति प्राणसाहचर्याज्जीवात्मानः - प्राणाः ते हि वियदादिवदनुत्पाद्यत्वेन सत्यम् तेभ्योऽप्येष सत्यम्; ते हि कर्मानुगुणदेहयोगेन जन्मवन्तः; तदप्यस्य नास्तीति तेषामेष सत्यम्, ज्ञानसङ्कोचविकासरूपविकारस्याप्यसंभवात् अतः प्रमाणन्तराप्रज्ञातस्वरूपस्य ब्रह्मणो मूर्तामूर्तप्रपञ्चप्रकारतयोपदेशात्, पुनरपि प्रकारविशेषोपदेशाच्च, अथात आदेशो नेति नेतीति पूर्वप्रकृतेयत्ता ब्रह्मणः प्रतिषिध्यत इत्यर्थः ॥\nननुच वस्तुतः प्रत्यक्षेण निर्विशेषसन्मात्रमेव गृह्यते; तदतिरिक्तं भ्रान्त्या प्रतीयमानं सविशेषरूपमनूद्य “ नेति नेतीति निषिध्यत इत्यत्राह - तदव्यक्तमाह हि ॥3.2.22॥ ब्रह्मणः प्रमाणान्तराप्रज्ञाततां द्रढयति; तत् ब्रह्म न केनापि प्रमाणेन व्यक्तम्; तथा आह हि श्रुतिः - “ न संदृशे तिष्ठति रूपमस्य “ इत्यादिका ॥\nअपि च संराधन एवोपलभ्यते; संराधनं सम्यक्प्रीतियुक्तं भजनम्, उपासनमिति यावत् उपासनरूपतत्प्रीणनेन विना केनापि नोपलभ्यत इति श्रुतिस्मृतिभ्यामवगम्यते “ नायमात्मा प्रवचनेन लभ्यो न मेधया न बहुना श्रुतेन, यमेवैष वृणते तेन लभ्यः” “ नाहं वेदैर्न तपसा न दानेन न चेज्यया.... भक्त्या त्वनन्यया शक्यः “ इति हि श्रुतिस्मृती अतः केनापि प्रमाणेनानभिव्यक्तस्वरूपत्वाद्ब्रह्मणः “ द्वे वाव ब्रह्मणो रूपे “ इत्यादिना ब्रह्मणः प्रकारतयोपदिष्टं जगदैश्वर्यं “ नेति नेतीति न निषिध्यते; किन्तु प्रकृतेयत्तामात्रं तु निषिध्यते ॥\nइतश्च ज्ञानानन्दवज्जगदैश्वर्यमपि ब्रह्मणो रूपम्; येषां वामदेवादीनां संराधनरूपकर्मण्यभ्यासात्प्रकाशश्च सञ्जातः - दर्शनम् सञ्जातम्; तेषां दर्शने प्रकाशादिवत् ज्ञानादेरिव जगदैश्वर्यस्याप्यवैशेष्यं प्रतीयते, “ तद्धैतत्पश्यन्नृषिर्वामदेवः प्रतिपेदे अहं मनुरभवं सूर्यश्च अहं कक्षीवान् “ इत्यादौ ॥\nअतोऽनन्तेन कल्याणगुणगणेन योगो ब्रह्मणस्सिद्धः तथा सत्युभयलिङ्गमेव ब्रह्म ॥ इति उभयलिङ्गाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.2.5 उभयलिङ्गाधिकरणम्\nजागरादिषु  चतसृष्ववस्थास्वन्तर्यामित्वेन स्थितेरपि परस्य ब्रह्मणो न कश्चन दोषः। यतः सर्वत्र श्रुतिस्मृतिषु  निरस्तनिखिल दोषत्वसमस्तकल्याणगुणाकरत्वरूपोभयलिङ्गं परं ब्रह्म श्रुतम् - \"अपहतमाप्मा सत्यसंकल्पः\", \"निरवद्यम्\", \"यः सर्वज्ञः सर्ववित्\" \"समस्तकल्याणगुणात्मकोऽसौ\" \"सकला न यत्र क्लेशादयः सन्ति\" इत्यादिषु ॥\nजीवस्य स्वतोऽपहतपाप्मनोऽपि शरीरसंबन्धित्वावस्थाभेदाद्यथा दोषसंबन्धः, तथा परस्यापि \"यस्य पृथिवी शरीरम्\" इत्यादिशरीरसंबन्धित्वात् दोष इति चेत्; न, \"यस्य पृथिवी शरीरम्\" इत्यादिषु प्रतिपर्यायं \"स त आत्मान्तर्याम्यमृतः\" इति निर्दोषत्ववचनात् ॥\nएकस्मिन् शरीरेऽवस्थितयोर्जीवपरयोर्यो विशेष उक्तः; एवमेके स्वशब्देनाधीयते - \"द्वा सुपर्णा\" इत्यारभ्य \"पिप्पलं स्वाद्वत्त्यनश्नन्नन्योऽभिचाकशीति\" इति ॥\nमनुष्यादिशरीरेषु शरीरित्वेऽपि रूपरहितवस्तुवदेव वर्तते तत् ब्रह्म,  नामरूपयोर्निर्वोढृत्वेन प्रधानत्वात्। तथाहि श्रुतिः - \"नामरूपयोर्निर्वहिता ते यदन्तरा\" इति। नामरूपयोरन्तरा अस्पृष्टो मध्ये वर्तते। अवश्य इत्यर्थः ॥\nयथा \"सत्यं ज्ञानम्\" इति वाक्यावैयर्थ्यात् स्वप्रकाशतया ज्ञानस्वरूपं ब्रह्म, तथा \"निरवद्यम्\" \"यः सर्वज्ञः सर्ववित्\", \"परास्य शक्तिर्विविधैव श्रूयते स्वाभाविकी ज्ञानबलक्रिया च\" इत्यादिपरःशतवाक्यावैयर्थ्यात् निरवद्यं कल्याणगुणाकरं चेत्युभयलिङ्गमेव ॥\n\"सत्यं ज्ञानम्\" इति ज्ञानस्वरूपतामात्रमाह। नान्यन्निवारयति। अविशेषात्। विरोधाभावाच्च ॥\nदर्शयति च निर्दोषत्वं कल्याणगुणाकरत्वं च वेदान्तगणः \"निष्कलं निष्क्रियं शान्तम् \" \"तमीश्वराणां परमं महेश्वरम्\" इत्यादिः। \"यो मामजमनादिम्\" इत्यादिना स्मर्यते च तत् ॥\nयतः पृथिव्यादौ  सर्वत्र स्थितस्यापि निर्दोषत्वं कल्याणगुणाकरत्वं च, अत एव शास्रेषु  जलसूर्यकादिवदित्युपमा, \"आकाशमेकं हि यथा\", \"जलाधारेष्विवांशुमान्\" इति ॥\nअम्बुनि सूर्यो यथा गृह्यते, न तथा परमात्मा पृथिव्यादौ। अत्र परमार्थतः स्थितः। अतो न निर्दोषत्वमिति  ॥\nनेति वर्तते । नैवम्। पृथिव्यादिष्वन्तर्भावात् परस्य तद्गतवृद्धिह्रासभाक्त्वमात्रं  दृष्टान्तेन निवर्त्य  इत्युभयदृष्टान्तोपादानसामञ्जस्यादवगम्यते। \"आकाशमेकं हि यथा\" इति वस्तुतः स्थितमाकाशं वस्तुतोऽनवस्थितं च सूर्यकमुभयमुपादत्ते, अनवस्थितस्य  यथा न दोषस्पर्शस्तथा स्थितस्यापि हेत्वभावादिति ज्ञापयितुम्। विवक्षितधर्मसाम्यज्ञापनाय 'सिंह इव' इति दृश्यते। अथवा - दर्शनाच्चेति। \"अश्व इव रोमाणि विधूय पापम्\" इत्यादौ, विवक्षितधर्मसाम्यान्वयो  हि दार्ष्टान्तिके दृश्यते। अश्वो हि रोमाणि सहजानि  स्वावयवभूतानि मूर्तद्रव्याणि  स्वशरीरं कम्पयन् कानिचिन्मुञ्चति। आत्मा तु स्वेन कदाचिदनुष्ठितानि क्षणध्वंसितया विनष्टानि कर्माणि भगवदप्रीतिकराणीति भगवता  स्वाप्रीतिकृतदुःखानि दातुं प्रवृत्तेन उपासनप्रीतिकृतानुगृहात् निवर्तितानीति तत्संपर्काभावमनुसंदधातीति ॥\n\"अथात आदेशो नेति नेति\" इति सकलविशेषप्रतिषेधात् नोभयलिङ्गमित्यत  आह - \"द्वे वाव ब्रह्मणो रूपे\" इत्यारभ्य कृत्स्नप्रपञ्चस्य ब्रह्मणो रूपत्वेनाप्रज्ञातस्य रूपत्वमुपदिश्य पुनस्तस्यैव प्रतिषेधासंभवात् प्रकृतैतावन्मात्रं न भवति ब्रह्मेति ब्रह्मणः प्रकृतेयत्तां \"नेति नेति\" इति प्रतिषेधति। ततः पश्चात् पूर्वमनुक्तं गुणगणं ब्रवीति च - \"न ह्येतस्मादिति नेत्यन्यत्परमस्ति\" इति। 'इति' इति निर्दिष्टाद्ब्रह्मणोऽन्यन्न ह्यस्त्युत्कृष्टम्। \"अथ नामधेयं सत्यस्य सत्यम्\" इति च। तन्निर्वचनम् - \"प्राणा वै सत्यं तेषामेष सत्यम्\" इति। प्राणा  जीवात्मानः, वियदादिवत् उत्पत्त्यभावात् सत्यम्। तेभ्योऽप्येष सत्यम्, ज्ञानसंकोचाद्यभावात्। अतः  प्रकृतेयत्तामात्रप्रतिषेधादुभयलिङ्गमेव ब्रह्म  ॥\nप्रत्यक्षेण सन्मात्रं ब्रह्मैव गृह्यते; अन्यत् सर्वं भ्रान्तमिति \"नेति नेति\" इति निषेधार्थ  इत्यत आह - ब्रह्मस्वरूपं न केनापि प्रमाणेन व्यज्यते। तथाह हि श्रुतिगणः - \"न संदृशे तिष्ठति रूपमस्य न चक्षुषा पश्यति कश्चनैनम्\" इत्यादिः। प्रत्यक्षादिना तु  घटादेरेवास्तित्वं गृह्यते, न ब्रह्मणः ॥\nअपि चात्यर्थप्रियानुध्यानरूपसम्यक् प्रीणने सति ब्रह्मस्वरूपं गृह्यत इति श्रुतिस्मृतिभ्यामवगम्यते। \"नायमात्मा प्रवचनेन लभ्यः\" इति श्रुतिः। \"नाहं वेदैः\" इत्यादिः स्मृतिः ॥\nसंराधनकर्मण्यभ्यासाद्येषां ब्रह्मस्वरूपदर्शनं जातं तद्दर्शने ज्ञानानन्दादेरिव  जगदैश्वर्यस्याप्यवैशेष्यं प्रतीयते \"अहं मनुरभवं सूर्यश्च\" इत्यादौ ॥\nअतो \"द्वे वाव ब्रह्मणो रूपे\" इत्यादिनोपदिष्टेनानन्तेन कल्याणगुण गणेन योगो ब्रह्मणः सिद्धः। तथा सत्युभयलिङ्गमेव ब्रह्म ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.2.5 उभयलिङ्गाधिकरणम्\n।। न स्थानतोऽपि परस्येभयलिङ्ग सर्वत्र हि ।। 11 ।। सङ्गतिमाह - दोषेति । प्रथमपादप्रतिपाद्यं जीवस्य सदोषत्वं, द्वितीयपादप्रतिपाद्यं हि परमात्मनो निर्दोषत्वकल्याणगुणाकरत्वे, तत्कथं स्वप्नाद्यवस्थाऽस्मिन् पादे निरूपप्यत इति चेत्, उच्यते- स्वप्नसुषुप्तिनिरूपणेन परमात्मनः स्वाप्नविचित्रार्थस्त्रष्ट्टत्त्वं सुषुप्तिस्थानत्वं चाकारद्वयं प्रतिपादितं भवतीति परमात्मगुणसिद्धेरस्मिन् पादे तन्निरूपणम्, मूर्च्छादिनिरूपणन्तु पूर्वपादे निरवकाशत्वात् सुषुप्तिनिरूपणसापेक्षत्वाच्चात्र कृतम् । आरभत इति - सूत्रकार इति शेषः । मुग्ध्युत्कान्तिषु स्थानेषु - अवस्थास्वित्यर्थः, सुषुप्त्यादिस्थानेषु स्थितस्य जीवशरीरकस्य परस्य जीवगता अपुरुषार्थाः किं प्रसज्यन्ते नेति चिन्त्यते, देहादिसम्बन्धस्यापुरुषार्थहेतुत्वं किं तद्वस्तुस्वभावप्रयुक्त्तम्- उत कर्माविशेषकृतमिति? किं परमात्मविषयोभयलिङ्गत्वश्रुतिरपुरुषार्थस्य वस्तुस्वभाव प्रयुक्त्ततां व्युदस्य कर्मनिबन्धनतामवगमयितुं प्रभवति नेति? । परस्योभयलिङ्गत्वश्रुतिः किमन्यथा सिद्धा नेति? । परस्योभयलिङ्गत्वं जीववदवस्थाभेदेने वा अतात्त्विकत्वेन वा निर्वोदुं शक्यं नेति; तत्रावस्थाभेदेन निर्वहणार्थं चिन्त्यते परस्योभयलिङ्गत्वं किं तिरोधानार्हं नेति? नामरूपव्याकरणश्रुत्यवगतं ब्राह्मणादिशब्दानां ब्रह्मपर्यन्तत्वं किं परस्य कमर्वश्यतामवगमयति नेति, अतात्त्विकत्त्वेन निर्वाहार्थमित्थं त्रेधा चिन्त्यते; जलसूर्यादिदृष्टान्तः परस्य किमध्यासमूलाविद्यादिदोषसम्बन्धमवगमयति नेति, अथात आदेशो नेति नेतीति निषेधः किं प्रकृतसर्वाकारविषयः उत सङ्कुचित इति च, ज्ञानानन्दस्वरूपत्वव्यपदेश किं परस्य सार्वज्ञ्यसत्त्यसङ्कल्पत्वादिगुणाश्रयत्वं प्रतिक्षिपति नेतीति च यदा ब्राह्मणादिशब्दानां ब्रह्मपर्यन्तत्वं परस्यकर्मवश्यताभवगमयति तदा परस्यो भयलिङ्गत्वंतिरोधानर्हमवस्थाभेदेने निर्वाह्मं स्यात्, यदा जलसूर्यादिदृष्टा\nन्तः परस्याविद्यादिदोषसंसर्गज्ञापकः, यदा च नेति नेतीति निषेधः प्रकृतसर्वाकारविषयः, यदा च ज्ञानानन्दस्वरूपत्वव्यपदेशः सार्वज्ञ्यादिप्रतिक्षेपकः तदोभयलिङ्गत्वमतात्त्विकत्त्वेन निर्वोढुं शक्यं स्यात्, एवमुभयथानिर्वाहसम्भवादुभयलिङ्गत्वश्रुतिरन्यथासिद्धेत्यपुरुषार्थस्य वस्तुस्वभावप्रयुक्त्ततां व्युदस्य कर्मकृतत्वं व्यवस्थापयितुं सा न प्रभवतीत्यकर्मवश्यत्वेऽपि परस्य देहादिसम्बन्धादपुरुषार्थान्वयः स्यात्, यदा तु ब्राह्मणादिशब्दानां ब्रह्मपर्यन्तत्वं न परस्य कर्मवश्यत्वमवगमयति, तदा तस्योभयलिङ्गत्वं तिरोधानानर्हतयाऽवस्थाभेदेन निर्वोढुमशक्यं स्यात्, यदा जलसूर्यादिदृष्टान्तः परस्याविद्यादोषसंसर्गं न ज्ञापयति, यदा च नेति नेतीति निषेधः सङ्कुचितविषयः, यदा च ज्ञानानन्दस्वरूपत्वव्यपदेशो ज्ञातृत्त्वादिगुणाश्रयत्वं न प्रतिक्षिपति, तदा अतात्त्विकत्वेन निर्वोढुमशक्यं स्यात्, अत उभयलिङ्गत्वश्रुतेरुभयथाऽप्यन्यथासिद्धत्वाभावादपुरुषार्थस्य वस्तुस्वभावप्रयुक्त्ततां व्युदस्य कर्मविशेषप्रयुक्त्तत्वं सा व्यवस्थापयितुं प्रभवतीत्यकर्मवश्यस्य परमात्मनो देहादिष्ववस्थितस्यापि नापुरुषार्थादिदोषान्वयप्रसङ्ग इति । तत्तदवस्थ शरीर इति - तच्छब्दो जागरादिपरः जागरादिहेतुता शरीरस्यावस्था । पौनरुकत्यं शङ्कते - नन्विति । परिहरति - इत्थमिति । कर्मणां दुःखावहत्वं देहद्वारकमस्तु, ततः किमित्यत्राह - तच्चेति । द्वारभूतस्य साक्षादपुरुषार्थहेतुत्वं भवति यथा राजकोपस्य वधादिहेतुत्वेऽपि तस्य खङ्गप्रहारादिद्वारकत्वाद् द्वारभूतखङ्गप्रहारस्य वधं प्रति साक्षाद्धेतुत्वं तथेहापीति, इममर्थमभिप्रेत्याह - अपुरुषार्थत्वे न भवतीति । तदुपपादयति - इतरथेति । तस्माद् द्वारभूतदेहसम्बन्धोऽपुरुषार्थ इत्याह - अत इति । कर्मवश्यत्वादृते स्वेच्छया प्रवेशेऽप्यपुरुषार्थसम्बन्धो वस्तुस्वभावायत्तत्वादवर्जनीयः, यथाऽनन्याधीनस्य स्वयमेवासिना स्वच्छन्दतोऽपि शिरश्छेदोऽपुरुषार्थ एव तद्वदित्याह - अतस्तदिति । दृष्टान्तमाह - पूयेति । अकमर्वश्यत्वेऽपि वस्तुस्वभावायत्तापुरुषार्थसम्बन्धः स्यादेवेति पूर्वपक्षोत्थानमित्यर्थः । राद्धान्तमाह - एवं प्राप्त इति । निरस्तनिखिलदोषत्वकल्याणगुणाकरत्वलक्षणोपेतमित्यर्थ इति - निर्दोषत्वश्रुतिवत्कल्याणगुणाकरत्वश्रुतिरपि दोषशङ्का निरासोपयोगिनि, कल्याणगुणानां दोषप्रतिपक्षरूपत्वादिति भावः ।। 11 ।।\n।। भेदादिति चेन्न प्रत्येकमतद्वचनात् ।। 12 ।। उभयलिङ्गत्वश्रुतिजीर्वस्याप्यस्ति, तत्रावस्थाभेदेन हि तन्निर्वाहस्तद्वत्परमात्मनोऽपीत्यर्थः, परिहरति - तन्नेति । प्रतिपर्यायमिति - अमृतशब्दस्य सकृदुक्त्तिश्चेत् नित्यत्वपरत्वं स्यात्, असकृदावृत्तत्वात् प्रतिपर्यायमुक्त्तततद्वस्तुगतदोषविशेषसम्बन्धराहित्यमेवामृतशब्देनाभिप्रेतमित्यर्थः । जीवस्योभयलिङ्गत्वश्रुतिसद्भावेऽपि कथं तस्यापुरुषार्थसम्बन्ध इत्यत्राह - जीवस्येति । तिरोधानादेः श्रुतिसिद्धत्वाज्जीवविषयोभयलिङ्गत्वश्रुतिः सङ्कोचिता परमात्मनस्त्वनन्याधीनतिरोधानादिश्रुत्यभावात्तद्विषयोभयलिङ्गत्वश्रुतिरसङ्कुचितवृत्तिरित्यर्थः । नन्वित्यादिना चो दिते परिहरति - नैतदिति । वस्तुस्वभावायत्तत्वे सति ह्यपुरुषार्थत्वप्रसङ्गः- तदेव नास्तीत्याह - नहीति । न केवलं क्षेत्रज्ञस्यैवापुरुषार्थसम्बन्ध औपाधिकः, अचेतनस्याप्यपुरुषार्थत्वं न स्वभावप्रयुक्त्तमित्यपिशब्दस्य भावः । अग्न्यादिषु हेमन्तादिकालापेक्षया सुखदुःखहेतुत्वं दृष्टम्, पुरुषभेदेन एकमेव वस्तु स्वकीयत्वपरकीयत्वबुध्द्या सुखदुःखकरं दृष्टम्, यथा धान्यादिषु तद्वादित्यर्थः । वस्तुस्वभावयत्तत्वे दूषणमाह - वस्तुस्वरूपेति । ताद्रॄप्येसुखदुःखादिहेतुत्व इत्यर्थः, न ह्येकस्य विरुद्धस्वभावद्वयान्वय उपपन्न इति भावः, न केवलं सुखादिहेतुतायाः कर्मकृतत्वमुपपत्त्या कल्प्यं, कण्ठोक्त्तमपीत्याह - तथा चोक्त्तमिति । पुरुषभेदेनैकस्य वस्तुनः सुखादिहेतुत्वमाह - नरकस्वर्गेति । नरकस्वर्गसंज्ञत्वं प्राप्ताप्राप्तविवेकेन पापपुण्यकृतत्वमित्यर्थः । एकस्यैव वस्तुन एकपुरुषं प्रति कालभेदेन सुखादिहेतुत्वमाह - तदेव प्रीतय इति । तस्मात्परतन्त्रस्य जीवस्य कर्मानुगुणभगवत्सङ्कल्पायत्तोऽपुरुषार्थसम्बन्ध इत्याह - अत इति । स्वतन्त्रस्य स्वयं स्वापुरुषार्थापादानायोगादीश्वरस्येदं लीलोपकरणतया पुरुषार्थभूतमित्याह - परस्य त्विति ।। 12 ।।\n।। अपि चैवमेके ।। 13 ।। पूर्वसूत्रे अनिगदव्याख्याना श्रुतिरुदाहृता, अत्र स्पष्टार्थ श्रुतिरुदाह्रियत इत्यभिप्रायेण स्वशब्देनेत्युक्त्तम्, द्वा सुपर्णा इत्यत्र पर्णशब्देन अप्राकृतविग्रहो ज्ञानं वाऽभिधीयते । अनन्तरसूत्रमवतारयति - अथ स्यादिति । अपुरुषार्थसम्बन्धः कर्माधीनोऽस्तु कर्मवश्यत्वं परमात्मनोऽपि सम्भवतीत्यर्थः ।\n।। अरूपवदेव हि तत्प्रधानत्वात् ।। 14 ।। केनाकारेणारूपतुल्पत्वमित्यत्राह - जीवदिति । वक्ष्यमाणश्रुत्यभिप्रायेणाह - निर्वाहकत्वेन प्रधानत्वादिति । ते यदन्तरेत्यस्यार्थमाह - नामरूपेति । कार्यविशेषभुत्सया चोदयति - नन्विति । शरीरित्वेन अनुप्रवेशो हि तन्नियमनादिकार्याथ एवतत्कथं कार्यास्पर्श इत्यर्थः, यद्वा तत्तद्बुद्धिशब्दपर्यवसानं हि तत्तदनुप्रवेशकार्यम्, बुद्धिशब्दविषयत्वेन कर्मवश्यत्वं चावश्यं भावितत्कथं कार्यास्पर्श इत्यर्थः परिहरति - इत्थमिति । सुखदुःखादिकार्यविशेषस्यास्पर्श उच्यते न तु नियमनादेरित्यर्थः । तर्हि ब्राह्मणो यजेतेत्येवमादीनां कोऽर्थ इत्यत्राह - विधिनिषेधेति । यथा शुक्लशब्दस्य गुणिपर्यन्ताभिधानस्वारस्येऽपि पटस्य शुक्ल इति वाक्येऽर्थानुपपत्त्या शुक्लशब्दोधर्ममात्रपरः, तथा ब्राह्मणो यजेतेत्यादिेष्वप्यर्थानुपपत्त्या जीवमात्रपर्यन्तत्वमाश्रीयत इत्यर्थः । तथा च \"यस्य पृथिवी शरीर\"मित्यादिषु दृष्टमिति भावः । यद्वा ब्राह्मणादिशब्दानां ब्रह्मपर्यन्तत्वेऽपि ब्राह्मणः शुक्ल इतिवद्विशेषणमूतजीवमात्र कर्मवश्यत्वान्वयात् ब्रह्मणः सद्वारकं कर्मवश्यत्वमिति । अधिकुर्वन्ति - अधिकारस्तादर्थ्यबोधनम्, तस्मादिति सूत्रार्थमुपसंहरति, परमप्रवृतार्थेनान्वयमाह - ततश्चेति । अनन्तरसूत्रं चोद्येनावतारयति - ननु चेति । सत्यं ज्ञानमित्यार्थ गुण निषेधः- ज्ञानमात्रस्य सङ्कल्पाद्याश्रयत्वायोगात्, ज्ञातुरेव हि तदाश्रयत्वम्, श्रौतनिषेधमाह - नेति\nनेतीति ।। 14 ।।\n।। प्रकाशवच्चावैयर्थ्यात् ।। 15 ।। ज्ञानस्य सर्वज्ञत्वाद्ययोगः किं व्याप्त्याऽभिधीयते- तर्हि ज्ञानं कस्यचिदुगुणभूतं दृष्टमिति ब्रह्मापिकस्यचिद् गुणभूतं स्यात्, प्राधान्येन श्रुतिप्रतिपन्नत्वान्न गुणभूतमिति चेत्, तर्हि श्रुतिप्रतिपन्नत्वादेव सर्वज्ञत्वादयोऽपि स्वीक्रीयन्ताम्, व्याप्तिविरोधोऽपि नास्ति, गुणभूतज्ञानस्यैव ज्ञानाद्यनाश्रयत्वदर्शनात्, अतः सर्वमुपपन्नमिति भावः ।। 15 ।।\n।। आह च तन्मात्रम् ।। 16 ।। मात्रशब्दविवक्षितमाह - नान्यदिति । इतरनिषेधव्यवच्छेदपरो मात्रशब्दः इत्यर्थः ।। 16 ।। एवं सूत्रद्वयेन आर्थनिषेधः परिहृतः,अथ श्रौतनिषेधमपि परिहरन्नार्थनिषेधपरिहारोपयोगिप्रमाणमुपन्यस्यति, ।।\n।। दर्शयति चाथो अपि स्मर्यते ।। 17 ।। वेदान्तगण इति पदेनाथोशब्दार्थ उक्त्तः, अथोशब्दः कार्त्स्न्यपर इत्यर्थः, \"निष्कलं निष्क्रियं निरवद्य\" मित्याद्युपादानेन श्रौतनिषेधः परिहृतः, गुणविशेषविधाने सति सामान्यनिषेधस्य विहितव्यतिरिक्त्तविषयत्वात्, गुणविशेषनिषेधे सति सामान्यनिषेधस्य तत्पर्यवसायित्वाच्च ।। 17 ।।\n।। अत एव चोपमा सूर्यकादिवत् ।। 18 ।। तथाऽऽत्मैक इत्यत्रैकशब्दस्यैकस्वभाव इत्यर्थः ।। 18 ।। अनन्तरसूत्रमवतारयति - अत्र चोदयतीति ।\n।। अम्बुवदग्रहणात्तु न तथात्वम् ।। 19 ।। पृथिव्यादिषु परमार्थतः स्थित्यभ्युपगमे दार्ष्टान्तिकस्य परमात्मनो दृष्टान्ततुल्यत्वाभावात् तुल्यत्वसिद्धयर्थं पृथिव्यादिषु स्थितेरपरमार्थत्वमभ्युपेत्यमिति तात्पर्यम् ।। 19 ।। सिद्धान्तसूत्रमवतारयति - परिहरतीति ।\n।। वृद्धिह्रासभावत्वमन्तर्भावादुभयसामञ्जस्यादेवं दर्शनाच्च ।। 20 ।। सर्वत्र स्थितेर परमार्थत्वे सति आकाशदृटान्तो न घटते, पारमार्थो तु जलसूर्यादिदृष्टान्तो न घटते,तस्मादुभयदृष्टान्तानुयाय्याकारो वृद्धिह्रासादिदोषाभावः स्वीकार्य इत्यर्थः । एवमित्यन्तं सूत्रांशं समञ्जसं भवतीत्यन्तेन भाष्येण योजयित्वा स्मृतिवचनस्यार्थं योजयति । घयकरकादिष्वपीत्यादिना - तर्हि जलसूर्यादिदृष्टान्तः किमर्थः- दोषाननुषङ्गे परमार्थापरमार्थयोरुभयत्राप्यनुयायी हेतुः क इत्यपेक्षायामाह - एतदुक्त्तं भवतीति । देशविप्रकर्षः कालविप्रकर्षः स्वभाविप्रकर्षश्चेति त्रेधा विप्रकर्षः, अत्रैकैकविप्रकर्षोऽपि दोषास्पर्शस्य हेतुः, तत्र देशविप्रकर्षस्योदाहरणं जलसूर्यादि, स्वभावविप्रकर्षस्योदाहरणम् आकाशः, तत्र देशविप्रकर्षवत् स्वभावविप्रकर्षोऽपि दोषास्पर्शहेतुरिति दर्शयितुं दृष्टान्तद्वयोपादानमित्यर्थः, दृष्टान्तद्वयेऽपि देशकालस्वभाव सन्निकर्षत्रयसमुदायाभावो दोषास्पर्शे अनुयायी - हेतुः, सन्निकर्षत्रयसमुदायो दोषसंस्पर्शहेतुः । व्याख्येयसूत्रखण्डं व्याचष्टे - दृश्यते चेति ।। 20 ।। अनन्तरसूत्रशङ्कामाह - अथ स्यादिति । महारजनमिति - महारजनं कुसुम्भः ।\n।। प्रकृतैतावत्त्वं हि प्रतिषेधति ततो ब्रवीति च भूयः ।। 21 ।। भेदस्य लोकसिद्धत्वेन अनूदितत्वात् तन्निषेधो न भ्रान्तजल्पितायत इत्यत्राह - न हि ब्रह्मण इति । अतस्तन्निषेधो नोपपद्यत इत्यन्तेन सूत्रस्य हि शब्दाभिप्रेतार्थः उक्त्तः । प्रकृतेत्यादिसूत्रं व्याचष्टे - ये ब्रह्मण इति । इति शब्दो हि प्रकृतप्रकारपरामर्शी तत्कथमियत्तानिषेध इत्यत्राह - नेति नेति नैवं नैवमिति । उक्त्तप्रकारमात्रविशिष्टतया ब्रह्मण इयत्ता प्रकृता, साऽपि प्रकार एवेति सा इति शब्देन परामृश्यत इत्यर्थः । ये तु प्रकारनिषेधं सूत्रार्थमाहुः- तत्पक्षे त्वप्रत्ययो न घटते, एतावदित्येव वक्त्तव्यम् । स्वत्र खण्डान्तरं व्याचष्टे यतश्चेति । अनन्तरशब्देन ततश्शब्दो व्याख्यातः । भूयश्शब्देन भूयिष्ठत्वमुच्यते, सार्थसङ्गहं वाक्यमुपादत्रे- ब्रवीतिहीति । तस्यार्थमाह - अयमर्थ इति । न ह्येतस्मादित्यत्र निषेधपरत्वं प्रतीयते, न गुणपरत्वं स्वरूपस्य सत्यत्वमात्रं चेति शङ्काव्यावृत्त्यर्थम् अयमर्थ इत्यारम्भः । स्वरूपतो गुणतश्चोत्कृष्टमिति - अनेन अचेतनजीवव्यावृत्तिः, उत्कर्षानुगुणं नामधेयमाह - तस्य चेति । सूत्रार्थमुपसंहरति - अत इति । अनन्तरसूत्रमवतारयन् सङ्गतिमाह - ब्रह्मणः प्रमाणान्तरेत्यादिना । ।। 21 ।।\n।। तदव्यक्त्तमाह हि ।। 22 ।। प्रधानपरत्वव्यावृत्त्यर्थमव्यक्त्तशब्दं व्याचष्टे - तदिति ।। 22 ।।\n।। अपि संराधने प्रत्यक्षानुमानाभ्याम् ।। 23 ।। भक्त्या साक्षात्करोऽस्तु ततः किं संराधनेन साक्षात्कारस्येत्यत्राह - भक्त्तिरूपेति ।। 23 ।।\n।। प्रकाशादिवच्चावैशेष्यं प्रकाशश्च कर्मण्यभ्यासात् ।। 24 ।। मूर्त्तामूर्त्तादिप्रपञ्चविशिष्टप्रतीतिभ्रान्तिरिति शङ्कायां सूत्रस्योत्तरखण्डं व्याचष्टे - ब्रह्मस्वरूपभूतेति । उपासनेन साक्षात्कृतत्वादेव हि प्रकाशानन्दादेः पारमार्थ्यं, न तु भ्रान्तिसिद्धत्वं तद्वन्मूर्तामूर्त्तप्रपञ्चविशिष्टतादेरप्युपासनेन साक्षात्कृतत्वात्पारमार्थ्यमित्यर्थः ।। 24 ।। अनन्तरसूत्रमवतारयति - उक्त्तमिति ।\n।। अतोऽनन्तेन तथा हि लिङ्गम् ।। 25 ।। पूर्वपक्षीकुर्वन्ति, तन्मते इदं सूत्रं न घटते उभयलिङ्गत्वसमर्थनेनोपसंहारात् ।। 25।।\n।। उभयलिङ्गाधिकरणं समाप्तम् ।। 25 ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.2.5 उभयलिङ्गाधिकरणम्\n16. नैर्गुण्यं निर्गुणोक्तेर्गुणवचनमिहाविद्यधर्मार्थवादो  \nनैर्दोष्यं वस्तुवृत्त्या तदितरदखिलं स्वाप्नभोगादितुल्यम् ।  \nइत्थं जीवेशभूमापहरणकुहनावादमोमुह्यमानान्  \nक्षेप्तुं नस्थानतोऽपीत्यधिकरणमथारभ्यतेऽनेकशृङ्गम् ॥\n17. हेयं वस्तु स्वतो यत् स्थितिरिह हि भवेद् दुःखकृत्स्वेच्छयापि  \nत्याज्यत्वं नान्यथा स्यादिति न निरुपधेर्हेयभावस्य हानेः ।  \nनित्यस्वातन्त्र्यभाजो भविन इव दशाभेदतो नाप्यवद्यं  \nश्रुत्यैवैकत्र देहे परतदितरयोश्शुद्ध्यशुद्धी ह्यधीते ॥\n18. ब्रह्मक्षत्रादिदेहेष्वणुरिव विभुरप्यात्मभावेन तिष्ठन्  \nतत्तच्छब्दाभिलप्यस्तदिह स न कथं तत्तदादेशवश्यः ।  \nमैवं, न ज्ञाप्यतेऽसावविदितविरहाच्छासितृत्वान्न शास्यः  \nकिञ्चिज्ज्ञो ह्यन्यतन्त्रो जगति हितविदा बोध्यते प्रेर्यते च ॥\n19. उत्सर्गेणापवादं न खलु नयविदः क्षोभणीयं क्षमन्ते  \nतस्मात् ब्राह्मे गुणादौ विधिविषयमतिक्रम्य तिष्ठेन्निषेधः ।  \nएवं शान्ते विरोधे नहि समविषयापच्छिदान्यायसिद्धिः  \nदृष्टो नित्यं निषेधः पर इह च ततस्स्यादुपक्रान्तिनीतिः ॥\n20. सत्त्वं कार्यस्य गोपायति कथमसतस्सद्भवेदित्यधीतिः  \nद्रव्यान्यत्वं हि कार्ये व्यपनयति परं मृत्तिकेत्येवशब्दः ।  \nअन्तर्भावाद्विशिष्टे भगवति जगतो नेहनानेति युक्तं  \nनिर्दिष्टेयत्त्वशङ्कां प्रशमयति परे नेतिनेतीति चोक्तिः ॥\n21. तत्तद्वस्तुप्रदेशे सकलगुणतया पूर्णदृश्यः परात्मा  \nवृद्धिह्रासादिभेदोज्झित इति हि जलाधारसूर्योपमोक्तिः ।  \nअस्पर्शोदाहृतिश्चेन्न हि घटकरकाकाशदृष्टान्तयुक्ति-  \nस्तस्माद्ब्रह्म द्विलिङ्गं द्विविधविभवमित्येव वेदान्तपक्षः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.2.5 उभयलिङ्गाधिकरणम्\n16. पूर्वाधिकरणे संसरन्तं मरणावस्थाधीनं जीवं वैराग्यातिशयसिद्ध्यर्थमुक्त्वा प्राप्यतृष्णाविशेषसिद्ध्यर्थं भगवत उभयलिङ्गत्वमुच्यत इति सङ्गतिः । तदिदं व्यक्तमेव दर्शयति - नैर्गुण्यमिति । अत्र मृषावादिनां पक्षमनूद्य विशेषतस्तत्प्रतिक्षेपार्थमेवेदमधिकरणं प्रवृत्तम् । ते खल्वेवमाहुः - 'निर्गुणं निरञ्जनम्' इति ब्रह्मणो नैर्गुण्यमेव प्रामाणिकम् । तर्हि 'सत्यकामः सत्यसङ्कल्पः' इत्यादि गुणवचनस्य का गतिरत्याशङ्क्याह - गुणवचनमिति । अविद्यापरिकल्पितधर्मार्थवादमात्रमेव गुणवचनं प्रलोभनार्थमित्यर्थः । तर्हि गुणाभावे किं ब्रह्मणो दोषवत्त्वमेव स्वाभाविकमिति भवतोच्यत इत्याशङ्क्याह - नैर्दोष्यमिति । अयमर्थः - ब्रह्मणि नैर्गुण्यं नैर्दोष्यं चोभयमपि स्वाभाविकमिति । तदिदमाह - वस्तुवृत्त्येति । तर्हि श्रुतिपुराणादिसिद्धं ब्रह्मगुणविग्रहादिकं संसारसम्बन्धश्च सर्वलोकप्रसिद्धः किं भवेदित्याशङ्क्याह - तदितरदिति । उक्तमेतदेकदेशमात्रमस्माभिः । इत्थमेवं जीवेश्वरैश्वर्यापहरणप्रवृत्तकुहनावादमोमुह्यमानान् निराकर्तुं 'न स्थानतोपि' इत्यधिकरणमारभ्यते । अनेकशृङ्गम् - बहुप्रकारमित्यर्थः ॥17. 'दोषदर्शनात्' इत्यादिना भाष्ये सङ्गतिर्व्यक्ता । प्रदर्शिता चास्माभिः पूर्वमेव । तदर्थविचारस्तु - सुषुप्त्युत्क्रान्त्यादिस्थानेषु स्थितस्य जीवस्य ये भवन्त्यपुरुषार्थाः, ते तदन्तर्यामिणस्तच्छरीरस्यापि प्रसज्यन्ते नेति । किं जीवस्यापुरुषार्थसम्बन्धश्शरीरसम्बन्धनिबन्धनः, उत कर्मसम्बन्धनिबन्धन इति । किं सशरीरस्यापि ब्रह्मण उभयलिङ्गत्वं श्रुतिप्रतिपन्नं कर्मसम्बन्धस्यैवापुरुषार्थत्वहेतुतामवगमयति नेति । किं श्रुतिप्रतिपन्नमुभयलिङ्गं तात्त्विकम्? उतातात्त्विकम्? इति । किं 'अथात आदेशो नेतिनेति' इति प्रकृतः सर्वविशेषनिषेधः ? उत प्रकृतैतावत्त्वनिषेधः ? इति । किं सर्वविशेषनिषेधे वाक्योपक्रमोपसंहारसामञ्जस्यम् ? उत प्रकृतैतावत्त्वनिषेधे ? इति । अत्र पूर्वपक्षाभिप्रायं विशेषतः प्रदर्श्य सिद्धान्ताभिप्रायेण निराकरणमपि दर्शयति - हेयमिति । इत्थं किल पूर्वपक्षी मन्यते - पूयशोणितादिमज्जनं हि यथा राजकिङ्करस्य हेयं, तथा राज्ञोऽपि हेयमेव, अन्यथा तस्य हेयत्वमेव न स्यात् । तथा चेश्वरस्यापि जीववत् देहावस्थानं दुःखकारणमेव स्यात् । ननु जीवः कर्मपरतन्त्रो देहे वर्तते, ईश्वरः स्वेच्छयैव, अतो न दोष इत्याशङ्क्य परिहरति - स्वेच्छयेति । स्वेच्छयापि पूयशोणितादिमज्जनं दुःखकारणमेव दृश्यते । अपयर्नुयोज्यत्वाद् वस्तुस्वभावानामिति । उक्तमर्थं प्रतिक्षिपति - नेति । तत्र हेतुमाह निरुपधेरिति । अयमर्थः - लोके हि त्याज्योपादेयभाव उपाधिभेदेनान्यथाक्रियते । यथा प्रातरनुकूलमौष्ण्यं मध्याह्ने प्रतिकूलमेव । शैत्यं च मध्याह्नेऽनुकूलं प्रातः प्रतिकूलमेव, एवं पुरुषभेदेनापि दृश्यते । पशूनामनुकूलं तृणादिकं मनुष्याणां प्रतिकूलम् । एवमवस्थाभेदेनापि क्षुधितस्यानुकूलमन्नं मृष्टमेव भुक्तवतः प्रतिकूलमेव । तदिदमुक्तं भगवता पराशरेण 'तदेव प्रीतये भूत्वा पुनर्दुःखाय जायते । तदेव कोपाय यतः प्रसादाय च जायते ॥ तस्माद् दुःखात्मकं नास्ति नच किञ्चित् सुखात्मकम् ॥' इति । प्रतिपत्तृभेदेनापि सुखदुःखविभागो दृश्यते । एकस्मिन्नेव बालके तव पुत्रोऽयमित्युक्ते सुखम्, शत्रुपुत्र इत्युक्ते दुःखम् । एवं तत्तदुपाधिभेदात् सुखदुःखविपरिणामस्सर्वलोकसाक्षिकः सुप्रसिद्धः एवं पुण्यपापात्मककर्मोपाधिवशाज्जीवानां सुखदुःखविभागो नापह्नोतुं शक्यते । यथा लोके वातपित्तश्लेष्मवतामनुकूल-प्रतिकूलात्मकवस्तुवैषम्यमायुर्वेदादिषु पठ्यते तथैवोपलभ्यते च । तस्मान्नेश्वरस्य शरीरेष्ववस्थानात् कर्मसम्बन्धकथनं तत्प्रयुक्तसुखदुःखसम्बन्धकथनं वा योयुज्यते । नन्वीश्वरस्यापि शरीरसम्बन्धादेव कर्मसम्बन्धोऽपि स्यादित्याशङ्क्य परिहरति - नित्येति । अत्रायं विकल्पः - किमीश्वरशब्देन सर्वस्वामी विश्वजगन्नियन्तोच्यते, किं वा राजादिमात्रम् । उत्तरत्र चेत् सिद्धसाधनमेव, राजादीनामपि सुखदुःखानुभवस्य विभाव्यमानत्वात् । पूर्वत्र नेश्वरत्वमेव सिध्यति सुखदुःखादिकमनुभवति, ईश्वरश्चेति व्याघातात् । कर्मफलं हि सुखदुःखानुभवः । कर्म चेश्वराज्ञापरिपालनतदुल्लङ्घनजनितो गुणविशेष एव । अथवाऽध्यात्मशास्त्रमर्यादया शासितुरीश्वरस्य निग्रहानुग्रहसङ्कल्पः । तेनेश्वरस्य कथं सुखदुःखानुभवप्रसङ्गः ? यदि वदसि मोहादीश्वरस्यापि कश्चन प्रशास्ता अस्तीति तथा 'न तत्समश्चाभ्यधिकश्च दृश्यते' इत्यादिश्रुतिरेव भवतः कपोलताडनं करोतु । ताडितोऽपि यदि प्रलपसि बहिष्कुर्वन्तु भवन्तं ब्रह्मवादिनः । तस्मादीश्वरस्याज्ञापकेश्वरान्तराभावान्न शास्त्रवश्यत्वम् । शास्त्रवश्यत्वाभावान्न कर्मानुबन्धः । कर्मसम्बन्धाभावाच्च न शरीरसम्बन्धप्रयुक्तसुखदुःखानुभवप्रसङ्ग इति मानामानविवेककोविदानां महानुभावानां मार्गः । अयमर्थः श्रुत्यैव व्यक्तमेव विभज्य दर्शित इत्याह - श्रुत्यैवेति । 'द्वा सुपर्णा' इति हि श्रुतिरेकस्मिन्देहे वर्तमानयोर्जीवपरमात्मनोरेकस्य कर्मफलोपभोगमितरस्य कर्मफलभोगाभावेन निरतिशयदीप्तियोगञ्चाह । 'द्वा सुपर्णा' इत्यत्र जीवपरमात्मानावेव विभज्योक्ताविति प्रागेव प्रसाधितम् । पैङ्गिश्रुतिविरोधाभावोऽपि तत्रैव विशदं प्रकाशित इत्युपरम्यतेऽस्माभिः ॥18. अत्र कश्चिदुक्तमर्थतत्त्वमान्ध्यादतिगर्वाच्चाजानन् पुनश्चोदयति । 'तथाहि कणभक्षादिपक्षे ईश्वरस्य धर्माधर्मयोः प्रेरकत्वेन शरीरान्तरवस्थानेऽपि शरीरित्वाभावान्न ब्राह्मणादिशब्दवाच्यत्वम् । तेन 'ब्राह्मणो यजेत' 'क्षत्रियो यजेत' इत्यादिवाक्येषु विधिगोचरत्वप्रसङ्ग एव नास्ति । युष्माकं सिद्धान्ते पुनर्ब्रह्मक्षत्रादिशब्दानां प्राधान्येनेश्वरवाचकत्वादीश्वर एव विधिगोचरतामश्नुते । कुर्यान्न कुर्यादिति नियाम्यत्वादीश्वरत्वमेव भज्येत' इति । तदिदमनुवदति - ब्रह्मक्षत्रादीति । अयमत्र शब्दार्थः - ब्रह्मक्षत्रादिदेहेष्वणुर्जीव इव विभुरीश्वरोऽप्यात्मभावेन शरीरप्रेरकत्वेन तिष्ठन् तत्तच्छब्दाभिलप्यो भवदनुमत्या ब्राह्मणादिशब्दवाच्य एव भवति । तेन स ईश्वरो ब्राह्मणत्वाद्युपाधिविशिष्टस्तत्तद्विधिवश्यः कथं न भवति ? ईश्वरत्वान्न भवतीति चेत्, नहि साक्षात् श्रुतिप्रतिपन्नेऽर्थे नास्तिकत्वमङ्गीकर्तव्यम् । तस्माद् विधिनिषेधशास्त्रगोचरस्येश्वरस्य सर्वदोषाकरत्वमिति । तमिममन्धप्रलापं निराकरोति - मैवमिति । तदेव विवृणोति - न ज्ञाप्यत इत्यादिना । अयमत्र विकल्पः - किमज्ञातज्ञापनमप्रवृत्तप्रवर्तनं वा विधिरिति भवतोच्यते ? न तावदज्ञातज्ञापनमीश्वरस्य सम्भवतीति तदाह - न ज्ञाप्यतेऽसाविति । तत्र हेतुमाह - अविदितविरहादिति । सर्वज्ञत्वादित्यर्थः । न हि दिवाकरस्य दीपेन कश्चिदुपकारः क्रियते । अप्रवृत्तप्रवर्तनमपि न सम्भवतीत्याह शासितृत्वादिति ।   \nईश्वरस्य हि सर्वप्रशासितृत्वात् इतरप्रशासनाविषयतया पूर्वं स्वयमप्रवृत्तस्य प्रवर्तनमपि न संभवति । उक्तार्थस्य द्रढिम्ने लोकदृष्ट्या व्यतिरेकदृष्टान्तमाह - किञ्चिज्ज्ञ इति । लोके हि राज्ञा भृत्यादयः किञ्चिज्ज्ञत्वात् कर्तव्येषु बोध्यन्ते परतन्त्रत्वात् प्रेर्यन्ते चेति सर्वलोकदृष्टं नापह्नोतव्यम् । तस्मात् सर्वज्ञ ईश्वरो बोध्यः प्रेर्यश्च स्यादिति वचनं न बुद्धिमतां वादः अपितु बुद्धिहीनानामित्युपहसन्ति सन्तः । यत् श्रुतिप्रतिपन्नत्वाद् ब्राह्मणादिशब्दवाच्यस्येश्वरस्यापि प्रशास्यत्वमिति, तदपि हास्यम् - श्रुतिर्हि योग्यमेवार्थं वदति । न त्वत्यन्तायोग्यं श्रुत्यन्तरविरुद्धञ्चेति स्वयमेव भावयतु भवानपीति ॥19. अस्मिन्नुभयलिङ्गाधिकरणे ह्यखिलहेयप्रत्यनीकत्वं कल्याणैकतानत्वञ्चोभयलिङ्गत्वेनोच्यते । एतच्च त्रिभिर्न्यायैर्निपुणनिरूपितैरुपपाद्यम् । 'न हिंस्यात् सर्वा भूतानि', 'अग्नीषोमीयं पशुमालभेत' इत्यत्रोत्सर्गापवादन्यायो विहितव्यतिरिक्तविषयत्वान्निषेधशास्त्रस्येति । 'प्रजापतिर्वरुणायाश्वमनयत्' इत्यादावुपक्रमाधिकरणन्यायः, उपसंहारादुपक्रमो बलीयान् उपक्रमस्यासञ्जातविरोधित्वादुपसंहारस्य सञ्जातविरोधित्वादिति । 'यद्युद्गातापच्छिद्येत' इत्यादावनियतपौर्वापर्यविरोधे पुनरपच्छेदाधिकरणन्यायः । 'पूर्वाबाधेन नोत्पत्तिरुत्तरस्य हि सिद्ध्यति' इति पूर्वं बाधित्वैवोत्तरस्योत्पत्तेः । अत्र मृषावादिनः प्राहुः - सगुणवाक्यानि तावत् प्रवर्तन्ते तानि तु पूर्वाण्येव विधिरूपार्थप्रतिपादकत्वात् । निर्गुणवाक्यानि तु पराणि निषेधरूपार्थप्रतिपादकत्वात् । लोके हि विधिपूर्वको निषेध इति सुप्रसिद्धमेतत् । तेन विधायकस्य प्रत्यक्षप्रमाणस्य च पूर्वभावित्वाद् बाध्यत्वम् । निषेधकानां 'निर्गुणं निरञ्जनम्', 'नेह नानास्ति किञ्चन' इत्यादीनां वाक्यानां परत्वाद् बाधकत्वम् । एवमनुमानस्यापि । तथा कर्मशास्त्राणामपि । यानि तु वाक्यानि वेदान्तेऽपि सगुणोपासनपराणि तान्यपि कर्मशास्त्रतुल्यत्वादित्थमेव बाध्यानि । यानि पुनः सगुणब्रह्मस्वरूपपराणीति कानिचिद्वाक्यानि सगुणवादिभिरभिधीयन्ते तान्यपि विधिविषयत्वात् पूर्वभावित्वाद् बाध्यानि । निर्गुणवाक्यानि तु निषेधविषयत्वाच्चरमभावित्वेन बाधकत्वाच्च प्रमाणत्वेनावतिष्ठन्ते । यथा अपच्छेदाधिकरणे उद्गातृप्रतिहर्त्रपच्छेदयोरनुक्रमेण जातयोर्निमित्तयोः परस्परविरुद्धप्रायश्चित्तद्वयप्रसङ्गे पूर्वापच्छेदनिमित्तप्रायश्चित्तं बाधित्वोत्तरापच्छेदनिमित्तप्रायश्चित्तमेवानुष्ठीयते । तेनात्रापि विधिवाक्यविषयगुणं बाधित्वा निर्गुणवाक्यविषयभूतनैर्गुण्यमेव प्रामाणिकैरङ्गीकर्तव्यमिति । तदिदमितरन्यायद्वयनिरूपणेन प्रतिक्षिपति - उत्सर्गेणेति । 'न हिंस्यात् सर्वा भूतानि' इत्युत्सर्गः । 'अग्नीषोमीयं पशुमालभेत' इत्यपवादः । तत्र अपवादेनोत्सर्ग एव क्षोभ्यते, न पुनरुत्सर्गेणापवाद इति तान्त्रिकप्रक्रिया । तेन 'निर्गुणं निरञ्जनम्' इत्युत्सर्गः । 'सत्यकामस्सत्यसङ्कल्पः' इत्यपवादः । एकस्य सामान्यविषयत्वादितरस्य च विशेषविषयत्वात् । तेन सगुणवाक्येनैव निर्गुणवाक्यं हेयगुणविषयतया सङ्कोचनीयमिवि नीतिविदां निर्णयः । तदिदमाह - तस्मादिति । 'निर्गुणं निरञ्जनम्' इति ब्राह्मे गुणादौ निषेधः 'सत्यकामस्सत्यसङ्कल्पः' इत्यादिविधिविषयमतिक्रम्य तिष्ठेत् । एवमुत्सर्गापवादन्यायेन सगुणनिर्गुणवाक्ययोर्विषयभेदेन विरोधशान्तिमुक्त्वा, विरोधे शान्ते सति, अपच्छेदाधिकारणन्यायापेक्षैव नास्तीत्याह - नहि समविषयेति । तुल्यविषयत्वे सत्येव ह्यपच्छेदाधिकरणन्यायः प्रवर्तते । अपच्छेदयोः अपच्छेदत्वेन तुल्यत्वात् । अत्र पुनर्न्यायान्तरसिद्धेन विषयभेदेन विरोध उपशान्तः । तेन तदुपशमनहेतुरपच्छेदाधिकरणन्यायो नैरर्थक्यादनपेक्षणीय एव । विषदष्टस्य मणिमन्त्रादिष्वन्यतमेन विषदोषपरिहारे किमितरेण प्रतिविधानाभासेन? अत्रापच्छेदाधिकरणन्यायप्रसङ्गस्याभासत्वमेव प्रदर्शयति - दृष्ट इति । अयमर्थः - अनियतपौर्वापर्यविषये ह्यपच्छेदाधिकरणन्यायप्रसङ्गः, यथा कदाचिदुद्गाता पूर्वमपच्छिद्यते, कदाचित् प्रतिहर्ता, तेन तत्रोत्तरप्राबल्यम् । इह तु नियतपौर्वापर्यमेव विधिः पूर्वो निषेधः पर इति । उपक्रमाधिकरणे हि दातृप्रतिग्रहीत्रोः कस्याश्वप्रतिग्रहेष्टिरिति चिन्तायामुपक्रमवाक्यानुसारेण दातुरित्येव निर्णीतम् । तेनात्रापि पूर्वप्राबल्यात् सगुणवाक्यानामेव प्राबल्यम्, न पुनर्निर्गुणवाक्यानामिति निर्णेतव्यम् । अत्र वक्तव्यशेषमशेषमपि तत्त्वमुक्ताकलापव्याख्याने तत्त्वटीकादौ च द्रष्टव्यम् । भाष्ये च प्रथमसूत्र एव 'उत्तरप्राबल्यकथनं माध्यमिकविजयप्रसङ्गेनापहसितम्' इति । तदेवात्र विस्तरेणानुसन्धेयमवहितकरणैरन्तेवासिभिः । किञ्चोपजीव्यविरोधमालपन्ति न्यायविदः । यथाहुः - 'पूर्वात्परबलीयस्त्वं तत्र नाम प्रतीयते । अन्योऽन्यनिरपेक्षाणां यत्र जन्म धियां भवेत् ॥' इति । तेन स्वरूपे स्वप्रामाण्ये च भेदप्रतीतिसापेक्षाणां भेदनिषेधशास्त्राणां प्राबल्यकथनमश्रुतमीमांसानां श्रुतिविस्मृतमीमांसानां वा कथनम् । नहीदं पूर्वमिदं परमिति भेदप्रतीतिमन्तरेणापच्छेदाधिकरणेऽपि प्राबल्यदौर्बल्यनिर्णयः । न च तत्प्रतीतिमन्तरेण प्रामाण्यनिर्णय इत्युपरम्यते ॥20. 'तर्हि श्रुतिमेवाश्रयामः । सा हि प्रपञ्चमिथ्यात्वमेव सर्वत्र वदति । तत् तत्त्वमेव । नखलु माता विषं ददाति । तेन 'असदेवेदमग्र आसीत्' इत्यादिश्रुतिसिद्धत्वात् प्रपञ्चमिथ्यात्मेव तत्त्वम्' इति केचित् प्रलपन्ति । तदेतत् श्रुतिपर्यालोचनयैव प्रतिक्षिपति - सत्त्वं कार्यस्येति । अयमर्थः - 'कथमसतस्सज्जायेत' इति वाक्यं हि कार्यस्य सत्त्वमङ्गीकृत्य कारणासत्त्वमेव प्रतिक्षिपति । तेन कार्यमपि सत् कारणमपि सदित्युक्तं भवति । तेन 'तद्धैक आहुः' इत्येकशब्दप्रयोगात् असत्त्वस्य परपक्षत्वमेव प्रतीयते । शब्दान्वयस्तु - कथमसतस्सद्भवेदित्यधीतिः कार्यकारणयोर्द्वयोरपि सत्त्वमवगमयतीति । ननु मा भूदिदं वाक्यं 'यथा सोम्य' इति वाक्यमस्माकमवलम्बनं स्यादित्याशङ्क्य परिहरति - द्रव्यान्यत्वमिति । तदपि वाक्यं कार्यकारणयोर्द्रव्यान्यत्वमात्रमेव प्रतिक्षिपति । नपुनः प्रपञ्चमिथ्यात्वं प्रतिपादयतीत्यर्थः । तर्हि 'नेह नानास्ति किञ्चन' इति वचनमस्माकमवलम्बनमिति च भवद्भिर्न वक्तव्यमित्याह - अन्तर्भावादिति । विशिष्टे भगवति विशेषणानां अन्तर्भावात् 'नेह नाना' इति वाक्यमप्यब्रह्मात्मकनानात्वमेव प्रतिक्षिपति । तर्हि साक्षात् 'नेति नेति' इति प्रपञ्चनिषेधकं वाक्यमस्माकं कुलधनमिति चेत् तदपि स्वप्नलब्धसुवर्णमित्याह - निर्दिष्टेति । पूर्वं ब्रह्मणः कानिचिद् विशेषणान्युक्त्वा निर्दिष्टेयत्त्वमेव ब्रह्मण इति मन्दस्य शङ्कां नेतिनेतीतिवादो व्यपनयति । इति न, इति न, इति प्रागुक्तप्रकारविशेषमात्रं निषिध्यते, नपुनर्वक्ष्यमाणं गुणजातमपि । अत एव सूत्रकारः प्राह 'प्रकृतैतावत्त्वं हि प्रतिषेधति ततो ब्रवीति च भूयः' इति । एवं सर्वासामपि श्रुतीनां विषयभेदेन प्रामाण्यसिद्धेस्सगुणब्रह्मवादिनामेव वेदान्तार्थनिर्णयसाद्गुण्यमिति निर्गुणवादो निर्गुणानामेव स्वेच्छालापः ॥21. 'ननु सन्त्वेतानि समाधानानि, अथाप्यसमाधेयमिदमेकं दृश्यते । सर्वत्रावस्थितस्य भगवतो 'जलाधारेष्विवांशुमान्' इति दृष्टान्त उपादीयते । तन्मिथ्यात्वमेव प्रतिपादयति' इति कश्चिन्मनुते, तस्याप्युत्तरमाह - तत्तद्वस्त्विति । तात्पर्ये हि शब्दः प्रमाणम् । नात्र जीवानां मिथ्यात्वं विवक्ष्यते प्रमाणविरुद्धत्वात् । अपितु ब्रह्मणस्सर्वत्रावस्थितस्यापि विशेषणभूततत्तद्वस्तुगतवृद्धिह्रासभाक्त्वमेव केवलं निषिध्यते । यथा तरङ्गेषु प्रतीयमानस्य चन्द्रबिम्बस्य तरङ्गगतवृद्धिह्रासादिभाक्त्वं न परमार्थतो विद्यते । एवं सर्वान्तर्यामित्वेनावस्थितस्य परस्य ब्रह्मणस्तत्तद्वस्तुप्रयुक्तदोषसम्बन्धो नास्तीति । अयमत्र विद्यमानस्यापि ब्रह्मणः प्रभावविशेषादौपाधिकदोषप्रसङ्गाभाव इति दृष्टान्तप्रदर्शनमात्रमेतदिति । अयमत्रान्वयः - तत्तद्वस्तुप्रदेशे सकलगुणतया परिपूर्णं दृश्यः परमात्मा वृद्धिह्रासादिभेदविधुर इति हि 'जलाधारेष्विवांशुमान्' इत्युच्यते । तात्पर्यानुगुणमेवार्थस्योपवर्णनीयत्वात् । किमर्थमियं क्लिष्टकल्पना ? असंसर्गार्थमेवात्र निदर्शनमुच्यत इत्याशङ्कते - अस्पर्शोदाहृतिश्चेदिति । सर्वैरस्पृष्टमेवात्र ब्रह्मोच्यत इत्यर्थः । तत्रोत्तरमाह - न हीति । न ह्येक एव दृष्टान्तो महर्षिभिरुच्यते । क्वचिद् 'जलाधारेष्विवांशुमान्' इति, इतरत्र 'आकाशमेकं हि यथा घटादिषु पृथग्भवेत्' इति क्वचिदविद्यमानं प्रतिबिम्बमुदाह्रियतेऽपरत्र विद्यमानमेवाकाशम् । तेनोभयदृष्टान्तसामञ्जस्यार्थमुचित एवार्थ उदाहर्तव्यः । न पुनस्तद्गतदोषैरस्पृष्टत्वमेव । अन्यथैकोपादाने इतरप्रच्यवनादुभयमपि न सिध्येत् । एवं विस्तरेणार्थतत्त्वमुपपाद्योभयलिङ्गत्वं निगमयति - तस्मादिति । द्विलिङ्गम् - अखिलहेयप्रत्यनीककल्याणैकतानत्वादुभयगुणयुक्तम् । द्विविधविभवम् - उभयविभूतिविशिष्टम् । 'पुरुष एवेदं सर्वम्' इत्यादिप्रमाणप्रसिद्धविभूतिद्वयविशिष्टमित्यर्थः । विवृतं हि भगवता पराशरेण 'समस्तकल्याणगुणात्मकोऽसौ' इत्यादिना । वेदान्तपक्ष इति कथनं मृषावादिपक्षस्य बौद्धपक्षनिक्षेपार्थम् ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.2.5 उभयलिङ्गाधिकरणम्\nपूर्वपादे जीवस्य वैराग्यहेतु गतागतभ्रमणरूप जागरवृत्तात प्रतिपादनेनास्मिन्पादे परब्रह्मणो विचित्रस्वप्नार्थ स्रष्ट्टत्व सुषुप्तविश्रांतिस्थानत्वरूपमहिमप्रतिपादनेन च मूर्च्छार्याः मरणार्धसंपत्तिरूपत्व प्रतिपादनद्वारा मूर्च्छामरणावस्थास्वरूप विशदीकरणेन च जीवस्यजागराद्यवस्थासुयेदोषाव्यंचितास्ते तदंतर्यामिणोपि भवन्तीति उतनभवतीति जीवदोषहेतूनां कर्मणामीश्वरेपि सद्भावसद्भावभ्यां तस्मिन्कर्माभावेपि तेषां शरीरवस्थिति प्रयुक्तत्वतदभावाभ्यां\" च संशयः। एवं तस्य समस्तकल्याणगुणात्करत्वं संभवति नवेति नेतिनेतीत्यादि श्रुतिविरोधाभाव तत्सद्भाभ्यां च संशयः। एवमुभयलिङ्गत्वासंशये पूर्वपक्षः। हेयेदेवमनुष्यादि शरीरे स्थितिर्दुःखजननीति जीवे संप्रतिपन्नं कथमंतर्यामिण्यपि सादुःखजननी न भवेत्। अंतर्यामी निरस्तसम्स्त- हेयस्समस्तकल्याणगुणाकरश्चेति श्रुत्यादिभिः प्रमिति इति चेत् किं जीवस्तथा प्रजापतिवाक्येन न प्रमितः। अथ जीवस्य निर्दोषकल्याणगुणाकरत्वं\" कर्माविद्यादितिरोहितमिति चेत् तुल्यमन्तर्यामिण्यपि सर्वशरीरकताय सर्वशब्द-वाच्यस्य तस्य 'ब्राह्मणो बृहस्पतिसवेन यजेतराजा राजसूयेन यजेत न ब्राह्मणस्सुरां पिबेन्न परदारान्गच्छे'दित्यादि विधिनिषेधवाक्यगतब्रह्मक्षत्रियादिशब्दवाच्यस्य विधिनिषेधाधिकारानिवारणात्। मा मूद्वा ब्रह्मणः कर्म तथाऽपि देहे स्थित्वा तत्प्रयुक्तदोषाः स्युः। ननु संभोगप्राप्तिरितिचेदित्यादिष्वक्रमवश्यस्य ब्रह्मणः\" स्थानसम्बन्धप्रयुक्तदोषासंस्पर्श उक्तः। सत्यं तदुक्तिरेवाक्षिप्यते। कर्माण्यपि देहसम्बन्धमापादयन्ति, दोषजननानि भवन्तीति तदेतद्देहयोगाद्वासोऽपीतिपूर्वाधिकरणसूत्रेण दर्शितम्। अतो देहसम्बन्धाविशेषे कर्माभावोक्त्या किं समाहितं स्यात्। मलमूत्रमांसपूयशोणितादिकर्दमितेदेहे रौरवइवावस्थानस्यादिहेयत्वात्। नचान्तर्यामिणश्शरीरेऽ- वस्थानस्य स्वेच्छाधीनत्वेन कश्चन विशेषः। स्वयमेव स्वकरं छिदतोऽपि तत्प्रयुक्तदोषापरिहारादिति। एवं\" निर्दोषत्वं तावन्नसम्भवति। नेति नेतीत्यादिनिर्विशेषश्रुतिविरोधात् कल्याणगुणवत्त्वमपि तस्य न सम्भवति। तस्मान्नोभयलिङ्गं ब्रह्मेति। एवं प्राप्ते सिद्धान्तः। स्वतो निर्दोषस्य ब्रह्मणस्तत्र तत्र स्थानतोऽपि दोषा न प्रसज्यन्ते श्रुतिषु स्मृतिषु च तस्य निरस्तनिखिलदोषत्वकल्याणगुणाकरत्वलक्षणेभयलिङ्गत्वप्रतिपादनात्। श्रूयतेहृपहतपाप्मा विरजो विमृत्यु रित्यादि। स्मर्यते च- 'समस्तहेयरहितं विष्णवाख्यं परमं पदं। समस्तकल्याणगुणाकरोऽसावित्यादि। नच देहावस्थितितौल्ये जीववद्दोषाः कथं न प्रसज्यन्त इति वाच्यम्। ेतच्छङ्कापरिहारार्थमेवान्तर्यामिब्राह्मणे पृथिव्यादिपर्यायेषु प्रतिपर्यायं 'एषत आत्मान्तर्याम्यमृत' इति अमृत्वोक्तेः। ततश्च तत्र तत्र स्थित्वा नियमनं कुर्वतोऽप्यंतर्यामिणो न तत्सम्बन्धप्रयुक्ता दोषा भवन्ति। न हि कारागृहे चोरस्येव तत्क्लेशनार्थं तत्र स्थितस्याधिकारिपुरुषस्य बन्धनाडनादिदोषा भवन्ति। नच तथाऽपि मलमूत्रादिपूरि- तदेहान्तरवस्थानं स्वयमेव साक्षात् कुर्वतोंतर्यामिणस्तत्प्रयुक्ता दोषा न भवन्तीति कथं प्रत्येतव्यमिति चेत्। उत्यते। वस्तूनां\" दोषावहत्वं न तत्तद्वस्तुस्वभावप्रयुक्तम्। देशकालपुरुषादिभेदेनैकस्यैव वस्तुनस्सुखदुःखोभयरू- पत्वदर्शनात्। किंतु तत्तत्कर्मविशेषाधीनं। तथोक्तं भगवता पराशरेण--- 'नरकस्वर्गसंज्ञे वै पापपुण्ये द्विजोत्तम। वस्त्वेकमेव दुःखाय सुखायेर्ष्यागमायच।। कोपायच यतस्तस्माद्वस्तुवस्त्वात्मकं कुत' इति। यदुक्तमीश्वरस्यापि कर्मवश्यता न निवार्येति। तन्न। सर्वज्ञस्य तस्यास्मदादीनामिवेदं कर्म मया कर्तव्यमिति विधिभिर्ज्ञाप्यत्वासम्भवेन सर्वप्रेरकस्य तस्य तत्प्रेर्यत्वासम्भवेन च तत्र कर्मवश्यतोक्तर्निरालम्बनत्वात्। एवमीश्वरस्य कर्माभावदेवैकदैह- स्थितयोरपि जीवेश्वरयोर्भोगतदभावव्यवस्थां दर्शयति 'द्वासुपर्णा सयुजा सखाये'त्यादिमंत्रे। तस्माद्देहावस्थित्या रूपवदपि ब्रह्म रूपरहिततुल्यमेव। 'आकाशो वै नामे'त्यादिश्रत्या सर्वानुप्रविष्टस्यापि तस्य नामरूपकार्यास्पर्शेन केवलं निर्वोढ्टत्वप्रतिपादनात्। नन्वस्त्वेवं\" निर्दोषत्वं ब्रह्मणः कल्याणगुणवत्त्वं कुतः 'सत्यं ज्ञान'मिति हि मंत्रस्तस्य ज्ञानैकरुपत्वमाह। मैवं। अयं हिमत्रस्तस्य ज्ञानरूपत्वमात्रं वदति नतु गुणान्तरं वारयति। अतस्सत्यं ज्ञानमित्यतस्तस्य ज्ञानरूपत्ववत् कल्याणगुणवत्वमपि श्रुत्यन्तरादभ्युपेयं। अत एव वेदान्तगणस्तस्य निरस्तनि- खिलदोषत्वं समस्तकल्याणगुणाकरत्वं चेत्युभयमपि दर्शयति। 'निष्कळं निष्क्रियं शान्तं निरवद्यं निरञ्जनम्। तमीश्वराणां परमं महेश्वरं तं देवतानां परमं च दैवत'मित्यादिकः। स्मर्यते च तथा 'सर्वज्ञस्सर्वदृत्सर्वशक्तिज्ञान- बलर्द्धिमान्। अन्न्यूनश्चापि वृद्धिश्च स्वाधीनोऽनादिमान् वशी।। तन्त्रीद्वेषभयक्रोधकामादिभिरसंयुत' इत्यादि। एवं देहे स्थितावपि तत्प्रयुक्तदोषभाक्त्वाभावादेवशास्रे जलपदर्पणादि प्रयुक्तदोषास्पृष्टजलसूर्यद्युपमा निबध्यते। 'आकाशमेव हि यथा घटादिषु पृथग्भवेत्। तथाऽऽत्मैकोह्यनेकस्थो जलाधारेष्विवांशुमान्। एक एव हि भूतात्मा भुते भूते व्यवस्थितः। एकधा बहुधाचैव द्दश्यते जलचंद्रव'दिति। ननु वस्तुतस्सूर्यो जले नप्रविष्टो भ्रांत्या तत्रस्थ इव देहप्रयुक्तदोषा नान्तर्यामिणि भवन्तीति। एवं\" दोषस्पर्शमात्रं हि द्दष्टान्तेन निवर्त्यते। दोषास्पर्शमात्रविवक्षाच 'आकाशमेकं हि यथेत्यादि श्लोके घटीदिषु वस्तुतोऽवस्थितस्याकाशस्य जलाधारेषु वस्तुतोऽनवस्थितस्य सूर्यस्यचेति द्विविधस्य भवति। तस्य सूर्याकाशोभयानुगतत्वात्। विवक्षितांशसाम्यमात्रेण च दृष्टान्तीकरणं। लोकेऽपि सिंहो माणवक इत्यादिव्यवहारो दृश्यते। सर्वात्मना साम्यं तु क्वचिदपि न सम्भवति। तस्मान्निरस्तनिशिलदोषं समस्तकल्याणगुणास्पदं\" चेत्युभयलिङ्ग ब्रह्म। स्यादेतत् बृहदारण्यके 'द्वेवावब्रह्मणोरूपे मूर्तंचैवामूर्तंचे'त्यादिना स्थूलसूक्ष्मात्मकं सर्व प्रपञ्चं\" ब्रह्मणोरूपत्वेन परामृश्य तस्य हैतस्य पुरुषस्यरूपं यथामहारजनं वासोयथेंद्रकोपोयथार्ग्न्चिर्यथा पुऩ्डरीक'मिति तस्याकारविशेषं\" चाभिधाय अथात आदेशोनेति नह्येतस्मादिति नेत्यन्यत्परमस्तीति प्रकृतं सर्वं ब्रह्मणः प्रकारमिति शब्देन परमृश्य तत्सर्वंप्रतिषिध्य सर्वविशेषाधिष्ठानं सन्मात्रमेव ब्रह्मस्वरूपमिति दर्शयति श्रुतिः। अतः कथमुभयलिंगत्वं ब्रह्मण इति चेत्, उच्यते। प्रकृतैतावत्त्वं\" प्रतिषेधतीदं वाक्यं। ये ब्रह्मणो विशेषाः प्रकृताः तद्विशिष्टतया तस्य प्रतीयमानेयत्ता नेति नेतीति प्रतिषिध्यते। उक्तप्रकारमात्रविशिष्टं\" ब्रह्म न भवतीति यतो निषेधानन्तरं भूयोऽपि तस्य गुणजातं ब्रवीति- नह्येतस्मादिति नेत्यन्यत् परमस्त्यथनामेधेयं सत्यस्य सत्यं\" प्राणा वै सत्यं तेषामेष सत्यमिति। अयमर्थः। नेत्यनेन एतावन्मात्रविशिष्टं न भवतीतियर्थकेन यद्ब्रह्मप्रकृतं तस्मादेतस्मादन्यत् परमुत्कृष्टं वस्तु नास्ति तदेव सर्वोत्कृष्ट यतस्तस्य ब्रह्मणो नामधेयं सत्यस्य सत्यमिति। तत्र षष्ठ्यन्तसत्यशब्देन वियदादिवत् स्वरूपान्यथा भावरूपविकाररहितो जीववर्ग उच्यते। ततोऽप्येषः प्रकृतः परमात्मा सत्यः कर्मानुगुणज्ञानसङ्कोचविकासरूप- धर्मान्यथाभावस्याप्यभावादिति तन्निर्वचनमिति। तस्मादेवंविधवाक्यशेषोदितिगुणयोगात् ब्रह्मणस्सविशेषत्वं न प्रतिषिध्यते, किंतु पूर्वप्रकृतेयत्तामात्रं। श्रुत्य पूर्ववाक्ये स्वयमुपदिष्टस्य मूर्तामूर्तप्रप़ञ्चवैशिष्ट्यस्य स्वयमेव निषेधायोगात्। नहि ब्रह्मणस्तद्वैशिष्ट्यं प्रमाणानतरसिद्धं\" येनेह तदनूद्य निषिध्यते। ब्रह्मैव हि तावदव्यक्तं 'न सन्द्दशे तिष्ठति रूपमस्ये'त्यादिश्रुतेः। तत्र तद्वैशिष्ट्यं कथमन्यतस्सिध्येत्। अपि च संराधने सम्यक्प्रीणने महनीयविषयप्रीतिरूपभक्तिदशापन्ने निधिध्यासन एव तस्य दर्शनं नान्यत्रेति 'यमेवैष वृणुते तेन लभ्यस्तस्यैष आत्मा विवृणुते तनूं स्वां। भक्त्यात्वनन्यया शक्य अहमेवंविधोऽर्जुन। ज्ञातुं द्रष्टुं च तत्त्वेन प्रवेष्टुं च परन्तपे' त्यादिश्रुतिस्मृतिभ्यामवगम्यते। अतोऽपि तत्र प्रागप्रसिद्धं मूर्तामूर्तवैशिष्ट्यं नानुवदितुं क्षमं। इतश्च ज्ञानानन्दवत् ब्रह्मणो जगद्वैश्वर्यमपि वस्तुतो रूपं तत्संराधनाभ्यां तत्साक्षात्कृतब्रह्मणा साक्षात्कारे ज्ञानानन्दादिस्वरूपवत् मूर्तामूर्तविशिष्टताया अपि ब्रह्मगुणत्वावैशेष्यमवभासते 'तद्धैतत्पश्यन्नृषिर्वामदेवः प्रतिपेदे अहं मनुरभवं सूर्यश्च' त्यादिश्रुतेः। अतस्तत्त्वसाक्षात्कारे भासमानस्य पारमार्थिकत्वनियमान्नप्रपञ्चवेशिष्ट्यं\" निषेधक्षमिति प्रकृतेयत्तामात्रस्य निषेधः। अत उक्तैर्हेतुभिर्ब्रह्मणोऽनन्तकल्याणागुणविशिष्टत्वसिद्धेरुभयलिङ्गमेव ब्रह्म।। संग्रहकारिकाः।। शरीरदौ हेयेस्थितिरवसिता दुःखरिणी कथं न ब्रह्मां तर्यमयितृभवेद्दुःखकलुषम्। श्रुतिस्मृत्यद्धोषान्मितमुभयलिङ्गं तदिति चेत् मितं प्राजापत्या द्वचस इह जीवोपिहि तथा।। अथकर्मतिरोहितं तदीयं यदिनिर्दोषगुणाकरत्वलिङ्गम्। अदसीयमपीत्थमेव साम्यादुभयोः कर्मनिकायवश्यतायाः।। शास्रं हि ब्रह्मापि क्रोडीकुरुते स्फुटं नियोज्यतया। ब्रह्मक्षत्रादिपदैरुदितं तत्तच्छरीरकत्वेन।। माभूत्कर्मस्वेच्छयावास्य देहैस्संबन्धोस्तुस्यादनर्थायसोपि। किंनच्छिन्द्याद्राजकोपं विनापि स्वेच्छामात्रात्तक्ष्णिखङ्गप्रहारः।। न च तस्य गुणास्संतिनेतिनेती तिशब्दतः। विज्ञानमात्रतोक्तेश्च साक्षाच्चागुणाताश्रुतेः।। मैवं कर्मनिबंधनमिदं न वस्तुवभावकृतम्। देहेंद्रियविषयाणामचितां यद्दुःखहेतुत्वम्।। अत एव हि कल्पंते भोजकभेदाच्च कालभेदाच्च। ते दु-खाय सुखाय च महतः पुरुषस्य संकल्पात्।। नास्यकर्मविधिर्नियोज्यता ब्रह्मणोस्त्यपरतंत्रवृत्तिनः। ज्ञाप्यता नु खलु सर्ववेदितुः प्रेर्यतापि च न सर्वशासितुः।। तस्मादयं कर्मतिरोधिहीनः निर्दोषकल्याणगुणाकरत्वात्। हेयेषु तिष्ठन्नपि तेषुतेषु स्पृश्यो न दोषैस्सवितेव तोये।। विज्ञानाकारतोक्त्या शुभगुणनिकरानव्यवच्छेद मर्ह- न्त्याम्नातत्वाविशेषात्तदितरविषयस्स्याद्गुणानां निषेधः। एतावत्वं निषेधन्प्रकृकतपरिमितं नेतिनेतीति शब्दो भूयोऽन्यच्चव्यनक्ति क्षिपति न विहितं ब्रह्मणो रूपयुग्मम्।। इति उभयलिङ्गाधिकरणम्।।5।।"
                            }
                        ]
                    },
                    {
                        "verse_number": 12,
                        "original_text": "Adhikarana 3.2.6 अहिकुण्डलाधिकरणम्\nउभयव्यपदेशात्वहिकुण्डलवत्॥3.2.26॥\nप्रकाशाश्रयवद्वा तेजस्त्वात्॥3.2.27॥\nपूर्ववद्वा॥3.2.28॥\nप्रतिषेधाच्च ॥3.2.29॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.2.6 अहिकुण्डलाधिकरणम्\nअस्मिन्नधिकरणेऽवान्तरशङ्कातत्परिहारबाहुल्यात् साध्यप्रतिपत्तिव्याकुलता स्यादिति परमसाध्योपसंहारेण तन्निवृत्त्यर्थं सूत्रमभिप्रयन् व्याचष्टे - अत इति तथा हि सतीति - इयत्तानिषेधपरत्वे सति न केवलमुभयलिङ्गत्वाबाधः, अपि तूभयलिङ्गत्वमुपपादितं भवति हीत्यर्थः ये तू भयलिङ्गत्वं मूर्तामूर्तात्मकस्याचित्प्रपञ्चस्य ब्रह्मणो रूपत्वं \"द्वे वाव ब्रह्मणो रूपे\" इत्यादिनोपदिश्यते \"अथात आदेशो नेति नेति\" इति मूर्त्तामूर्त्ताचिद्वस्तुरूपतया ब्रह्मण इयत्ता प्रतिषिद्धयते \"न ह्येतस्मादिति नेत्यन्यत्परमस्ति\" इति ब्रह्मणोऽन्यदुष्कृष्टं न ह्यस्तीति प्रतिपादितम् तदुपपादनाय \"अथ नामधेयं सत्यस्य सत्यमिति प्राणा वै सत्यं तेषामेष सत्यम्\" इति प्राणशब्दनिर्द्दिष्टेभ्यश्चेतनेभ्योऽप्येष सत्यमिति कदाचिदपि ज्ञानादिसङ्कोचाभावादुक्तम्। तथा \"प्रधानक्षेत्रज्ञपतिर्गुणेशः\" \"पतिं विश्वस्यात्मेश्वरं\" \"नित्यो नित्यानां चेतनश्चेतनानाम्\" इत्यादि श्रुतेश्चायमर्थोऽवगम्यते तस्याचिद्वस्तुनो ब्रह्मरूपत्वप्रकार इदानीं चिन्त्यते, ब्रह्मणो निर्दोषत्वसिद्धयर्थं किमस्याचिद्वस्तुनो ब्रह्मरूपत्वमहिकुण्डलन्यायेन? उत प्रभाप्रभावतोरिवैकजातियोगेन? उत जीवस्येव विशेषणविशेष्यतयांऽशांशिभावेन इति इह स्थाप्यमानं विशेषणविशेष्यभावमङ्गीकृत्य \"प्रकृतिश्च प्रतिज्ञादृष्टान्तानुपरोधात्\" \"तदनन्यत्वमारम्भणशब्दादिभ्यः\" इत्यत्र सूक्ष्मचिदचिद्वस्तुविशिष्टाद्व्रह्मणः स्थूलचिदचिद्विशिष्टस्योत्पत्तिरनन्यत्व ं चोक्त्तम् किं युक्त्तम्? अहिकुण्डलवदिति; कुतः? उभयव्यपदेशात्, \"ब्रह्मैवेदं सर्वम्\" \"आत्मैवेदं सर्वम्\" इति तादात्म्यव्यपदेशात् \"हन्ताऽहमिमास्तिस्त्रो देवता अनेन जीवेनौत्मनाऽनुप्रविश्य\" इत्यादि भेदव्यपदेशाच्चाहेः कुण्डलभावर्जुभाववत्तस्यैव ब्रह्मणः संस्थानविशेषा एवाचिद्वस्तूनि। 26।\nवाशब्दः पक्षव्यावृत्त्यर्थः ब्रह्मस्वरूपस्यैवाचिद्रूपेणावस्थाने भेदश्रुतयो ब्रह्मणोऽपरिणामित्ववादिन्योऽपि वाधिता भवेयुः, अतो यथा तेजस्त्वेन प्रभातदाश्रययोर्भिन्नयोरपि तादात्म्यम्; एवमचित्प्रपञ्चस्य ब्रह्मणो रूपत्वमित्यर्थः। 27।\nवाशब्दः पक्षद्वयव्यावृत्त्यर्थः एकस्यैव द्रव्यस्यावस्थाविशेषयोगे ब्रह्मस्वरूपस्यैवाचिद्द्रव्यरूपत्वादुक्त्तदोषादनिर्मोक्षः, अथ प्रभातदाश्रययोरिवाचिद्व्रह्मणोर्व्रह्मत्वजातियोगमात्रम्; एवं तर्ह्यश्वत्वगोत्ववद्व्रह्मापीश्वरे चिदचिद्वस्तुनोश्चानुवर्तमानं सामान्यमिति सकलश्रुतिस्मृतिव्यवहारविरोधः पूवर्वदेव, \"अंशो नानाव्यपदेशात्\" \"प्रकाशादिवत्तु नैवं परः\" इति जीववत् पृथक्सिद्धयनर्हविशेषणत्वेनाचिद्वस्तुनो ब्रह्मांशत्वम्; विशिष्टवस्त्वेकदेशत्वेनाभेदव्यवहारो मुख्यः, विशेषणविशेष्ययोः स्वरूपस्वभावभेदेन भेदव्यवहारो मुख्यः, ब्रह्मणो निर्दोषत्वं च रक्षितम् तदेवं प्रकाशजातिगुणशरीराणां मणिव्यक्त्तिगुण्यात्मनः प्रत्यपृथक्सिद्धिलक्षणविशेषणतया यथांशत्वं, तथेह जीवस्याचिद्वस्तुनश्च ब्रह्मप्रत्यंशत्वम्।28।।\n\"स वा एष महानज आत्माऽजरोऽमरः, नास्य जरयैतज्जीर्यति\" इत्यादिभिर्ब्रह्मणोऽचिद्धर्मप्रतिषेधाच्च विशेषणविशेष्यत्वेनैवांशांशिभाव इत्यर्थः अतः सूक्ष्मचिदचिद्वस्तुविशिष्टं कारणभूतं ब्रह्म, स्थूलचिदचिद्वस्तुविशिष्टं कार्यभूतं ब्रह्मेति कारणात्कार्यस्यानन्यत्वं, कारणभूतब्रह्मविज्ञानेन कायर्स्य ज्ञाततेत्यादि सर्वमुपपन्नम्; ब्रह्मणो निर्दोषत्वं च रक्षितम् ब्रह्मणोनिर्दोषत्वेन कल्याणगुणाकरत्वेन चोभयलिङ्गत्वमपि सिद्धम्। 29।\n।। अहिकुण्डलाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.2.6 अहिकुण्डलाधिकरणम्\n\"द्वे वाव ब्रह्मणो रूपे\" इत्यादिनोपदिष्टमचिद्वस्तुनो ब्रह्मरूपत्वं किं ब्रह्मस्वरूपस्यैवाचिद्रूपेण परिणामाद्भवति, उत परस्मिन्ब्रह्मण्यचिद्वस्तुनि चैकजातियोगात्, अथ जीववद्ब्रह्मशरीरतया ब्रह्मविशेषणत्वेनेति संशयः भिन्नत्वाभिन्नत्वरूपोभयव्यपदेशोपपत्तये ब्रह्मैवाचिद्रूपेण परिणमत इति प्रथमः पक्षः तथा तु सति ब्रह्मणो निर्दोषत्वादिकं बाध्येत इत्येकजातियोगेनेति द्वितीयः पक्षः एवं सति “ आत्मैवेदं सर्वम् “ ब्रह्मैवेदं सर्वम् इति ब्रह्मस्वरूपस्यैव सर्वशब्दवाच्यत्वव्यपदेशबाधस्स्यात् न ह्येकैव गोव्यक्तिः खण्डो गौः, मुण्डो गौः, पूर्णशृङ्गो गौरित्यादिसर्वगोव्यक्तिवाचकशब्दैरभिधीयते अतो जीवस्येव ब्रह्मशरीरतया ब्रह्मविशेषणत्वेनाचिद्वस्तुनोऽपि ब्रह्मांशत्वमिति राद्धान्तः सूत्रार्थस्तु - तुशब्दोऽवधारणे अहेः कुण्डलभावादिवत् ब्रह्मस्वरूपस्यैवाचिद्रूपेणावस्थानम् ; कुतः? नानात्वैकत्वोभयव्यपदेशात् ॥\nवाशब्दोऽनन्तरोक्तव्यावृत्त्यर्थः; यथाप्रकाश-तदाश्रययोः तेजस्त्वेनैकजातियोगादभिन्नत्वं भिन्नत्वञ्च, एवमचिद्ब्रह्मणोरपि ॥\nवाशब्दः पक्षद्वयव्यावृत्त्यर्थः; पूर्ववत् - यथा पूर्वत्र “ अंशो नानाव्यपदेशात् “ प्रकाशादिवत्तु नैवं परः “ इत्यभुयव्यपदेशोपपत्तये, ब्रह्मणो निर्दोषत्वसिद्धये च प्रकाशजातिगुणशरीरवत् पृथक्सिद्ध्यनर्हविशेषणतया जीवस्य ब्रह्मांशत्वमुक्तम्; एवमचिद्वस्तुनोऽपि अचिद्वाचिशब्देनाप्यचिद्वस्तुविशिष्टं ब्रह्मैवाभिधेयमिति “ आत्मैवेदं सर्वं “ ब्रह्मैवेदं सर्वम् “ इत्यभेदव्यपदेशोपपत्तिः विशेषणविशेष्ययोस्स्वरूपस्वभावभेदज्ञापनाय विशेषणविशेष्यौ निष्कृष्य भेदेन व्यपदेशश्चोपपद्यते “ क्षरं त्वविद्या ह्यमृतं तु विद्या विद्याविद्ये ईशते यस्तु सोऽन्यः “ इति ब्रह्मणो निर्दोषत्वञ्च ॥\n“स वा एष महानज आत्माऽजरोऽमरः “नास्य जरयैतज्जीर्यति.... विजरो विमृत्युः\" इत्यादिभिः ब्रह्मणोऽचिद्धर्मप्रतिषेधाच्च विशेषणविशेष्यभावेनैवांशांशिभाव इत्यर्थः ॥ इति अहिकुण्डलाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.2.6 अहिकुण्डलाधिकरणम्\n\"आत्मैवेदं सर्वम्\", \"अस्मान्मायी सृजते\" इत्येकत्वनानात्वव्यपदेशात्, अहेः कुण्डलभावादिवत् ब्रह्मस्वरूपस्यैव \"द्वे वाव ब्रह्मणो रूपे\" इत्यादिनोक्तः पृथिव्यादिभावः ॥\nप्रकाशतदाश्रययोर्यथा स्वरूपभेदेऽपि तेजस्त्वयोगेनैक्यम्, एवमचिद्ब्रह्मणोश्चैकजातियोगेन ॥\nवाशब्दः  पक्षद्वयव्यावृत्त्यर्थः। यथा पूर्वत्र जीवस्य प्रकाशजातिगुणशरीरवद्विशेषणतैकस्वभावतया विशिष्टैक देशत्वेनांशत्वम्, एवमचिद्वस्तुनोऽपि \"आत्मैवेदं सर्वम्\" इति चिदचितोरेकेनैव शब्देनैक्याभिधानमित्यंशत्व मप्येकरूपमिति  'पूर्ववद्वा' इत्युक्तम्।  इतरपक्षयोर्ब्रह्मणः सदोषतादि दुर्वारमित्यर्थः। \"यस्य पृथिवी शरीरम्\", \"यस्यात्मा शरीरम्\" इति चिदचिद्वस्तुनोः शरीरतया तद्विशेषणस्वभावता  सिद्धा ॥\n\"नास्य जरयैतज्जीर्यति \" इत्यादिनाचिद्धर्मप्रतिषेधाच्चैवम् ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.2.6 अहिकुण्डलाधिकरणम्\n।। उभयव्यपदेशात्त्वहिकुण्डलवत् ।। 26 ।। अवान्तरसङ्गतिमाह - मूर्त्तामूर्त्तेति । अचित्प्रपञ्चस्ये - चिदचिदात्मकप्रपञ्चकथने अचित्प्रपञ्चोऽपि कथितः स्यादित्यर्थः । न त्वन्ययोगव्यवच्छेदः, सङ्गत्युपयोगित्वेनाचित्प्रपञ्चोपादानं कृतम्, न हि रूपविधिः, किन्तु निषेधार्थमनुवाद इत्यत्राह - अथात इति । तथा प्रधानक्षेत्रज्ञेत्यादिना रूपत्त्वं विवृतं भवति, ईश्वरत्वादिकथनान्नियाम्यत्वलक्षणविभूतित्वमेव रूपत्वमिति रूपत्त्वविशदीकारात्, अहिकुण्डलन्यायेन एकद्रव्यावस्थाविशेषेणेत्यर्थः, एकजातियोगस्य खण्डादिदृष्टान्ते सत्यपि प्रभाप्रभावद्दृष्टान्तोपादानं गुणप्रधानभावाभिप्रायेण, \"अंशो नानाव्यपदेशा\" दित्यत्र जीवब्रह्मणोरंशाशिभाव उक्त्तः, अत्र त्वचिद्ब्रह्मणोरिति भिदेत्यभिप्रायेण जीवस्येवेत्युक्त्तम्, पौनरुकत्यशङ्कानिरासार्थमाह - इह स्थाप्यमानमिति । उभयव्यपदेशात्किमचिद्वस्तुनो ब्रह्मरूपत्वमहिकुण्डलन्यायेन? उत प्रभातदाश्रययोरिवैकजातियोगेन? उत विशेषणविशेष्यभावरूपेणांशांशित्वेनेति \"महानज आत्मा\" इत्यादिषु ब्रह्मण्यचिद्धर्मप्रतिषेधः कृत्स्नोपादानतादि प्रतिपादनं च विशेषणविशेष्यभावेन ब्रह्मरूपत्वं प्रपञ्चस्यावगमयति नेति, न चेत्पूर्वोक्त्तपक्षद्वयसिद्धिः, अवगमयति चेत् - तृतीयपक्षसिद्धिः, अस्य पृथगधिकरणत्वे निदानं श्रोतव्यं, प्रकृतैतावत्त्वमित्यादेः पूर्वाधिकरणानुप्रविष्टत्वे हेतुश्च श्रोतव्यः, ततो भूय इति पदयोरर्थश्च श्रोतव्यः ।। 26 ।।\n।। प्रकाशाश्रयवद्वा तेजस्त्वात् ।। 27 ।।\n।। पूर्ववद्वा ।। 28 ।। पूर्ववदित्युक्त्ते प्रथमपक्षपरिग्रहशङ्का स्यादितितद्वयावृत्यर्थं पक्षद्वयव्यावृत्यर्थ इत्युक्त्तम्, उक्त्तदोषात् अपरिणामित्वभेदश्रुतिबाधादित्यर्थः ।। अथेत्यादि - चिदचिदीश्वरेषु ब्रह्मणि च ब्रह्मत्वं नाम जातिः किमनुवर्तते? उत ब्रह्मैव जातिश्चिदचिदीश्वरेष्वनुवर्तत इति विकल्पः, प्रथमे पक्षे ईश्वरवाचिपदैर्जगत्सामानाधिकरण्यं न स्यात्,जातिवाचिपदैर्हि सामानाधिकरण्यं न व्यक्त्तिवाचिभिः, न हि स्वण्डो गौरितिवत् खण्डो मुण्ड इति सामानाधिकरण्यं, द्वितीये जगत्कारणत्वतदाधारत्वसर्वज्ञत्वादिगुणाश्रयत्वादि नोपपद्यत इत्यर्थः । सकलश्रुतिस्मृतिव्यवहारविरोध इति- अनेन शिरोद्वयेऽपि दूषणद्वयं विवक्षितम्, ब्रह्मजातियोगमात्रमिति पाठे ब्रह्मत्वं जातिरिति विकल्पशिरोऽभिप्रेतं स्यात्, ब्रह्मत्वजातियोगमात्रमिति पाठे शिरोन्तरमभिप्रेतं स्यात्, ब्रह्मापीत्यत्र भावप्रधानो निर्देशः स्यात्, पाठो निरीक्ष्यः । पूर्ववदेवेत्यादि - अपृथक्सिद्धविशेषणतयांऽशत्वं किं दृष्टमित्यत्राह - तदेवमिति ।। 28 ।।\n।। प्रतिषेधाच्च ।। 29 ।। स्वरूपपरिणामाभावे कथं कारणात्कार्यस्यानन्यत्वमित्यादय उपपद्यन्त इत्यत्राह - अतः सूक्ष्मेति । ज्ञाततेत्यादीति - आदिशब्देन समानाधिकरणशब्दादिर्विवक्षितः । परे तु \"न स्थानतः\" इत्यादिसूत्राणि व्याचक्षाणा एवमधिकरणं वर्णयन्ति, काश्चित् \"सर्वकर्मा सर्वकामः\" इत्यादिश्रुतयः सविशेषलिङ्गाः, \"अस्थूलम्\" मित्यादयश्च निर्विशेषलिङ्गाः, तासु किमुभयलिङ्गं ब्रह्म प्रतिपत्तव्यम्? उतान्यतरलिङ्गम्, अन्यतरपरिग्रहे च किं सविशेषम्? उत निर्विशेषमिति विचारः । श्रुतिबलादुभयलिङ्गे प्राप्ते विरोधात् स्वतस्तावत्तदुभयलिङ्गत्वमयुक्त्तम्, पृथिव्यादिस्थानरूपोपाधितोऽपि नोभयरूपत्वं स्वतो निर्विशेषस्याग्निसंपर्काल्लौहित्यवत् सविशेषत्वोत्त्पत्तौ निर्विकारत्वश्रुतिको पात्, साकारत्वं प्रतीतिमात्रसिद्धमिति नोभयलिङ्गत्वं, अन्यतरलिङ्गपरिग्रहे निर्विशेषमेव प्रतिपत्तव्यम्, सर्वत्र \"अशब्दमस्पर्श\" मित्यादिषु निर्विशेषं हि ब्रह्मोपदिश्यते, भेदादिति चेदिति, ननु प्रतिविद्यं ब्रह्मणश्चतुष्पात्त्ववामनीत्वभामनीत्वत्रैलोक्यरूपवत्त्वाद्याकारभेदोपदेशादुभयलिङ्गत्वमविरुद्धमभ्युपगन्तव्यम्, अन्यथा सविशेषत्वश्रुतेनिर्विषयत्वप्रसङ्गादिति चेत्- न, मधुविद्यायां \"यश्चायमस्यां पृथिव्यां तेजोमयोऽमृतमयः पुरुषः\" पश्चायमध्यात्मशरीरस्तेजोमयोऽमृतमयः पुरुषोऽयमेव स योऽयमात्मा\" इति प्रत्युपाधिभेदमभेदवचनात् अपि च- एवमेके शाखिनो भेदनिन्दापूर्वकमभेदमामनन्ति \" नेहनानास्ति किञ्चन मृत्योः स मृत्युमाप्नोति\" इत्यादिष्विति । साकारनिराकारश्रुत्योः को विशेषः, येन निराकारमेव ब्रह्माङ्गीकार्यं तत्राह \"अरूपव\"दिति रूपादिरहितमेव ब्रह्म \"अस्थूल\"मित्यादिवाक्यानां निष्प्रपञ्चब्रह्मतत्त्वप्रधानत्वात्, सति विरोधे तत्प्रधानान्यतत्प्रधानेभ्यो बलीयांसीति । तर्हि साकारश्रुतेः का गतिरित्यत्राह \"प्रकाशवच्चे\"ति व्यापक्रोपि सूर्यादिप्रकाशोऽङ्गुल्याद्युपाधिसम्बन्धादृजुवक्रादिभावमापद्यते, एवं ब्रह्माप्युपाधिना सविशेषमिव भवति; तदुपदेशस्तयोपासनार्थ इति साकारश्रुत्यवैयर्थ्यम्, तर्हि\nनिष्प्रपञ्चं ब्रह्म कीदृशम्- तत्राह \"आहु च\" इति \"स यथा सैन्धवधन\" इत्यादिश्रुतिः चैतन्यमात्रं ब्रह्म विर्विशेषमाह, \"दशर्यति च\" इति \"अथात आदेशो नेति नेति\", \"अन्यदेव तद्विदितात्, न सत्तन्नासदुच्चते\" इत्यन्यव्यावृत्तिमुखेन बोधनं निर्विशेषत्वगमकम्, अन्यथा स्वगतविशेषप्रतिपादनोपपत्तावितरव्यावृत्त्यसामञ्जस्यं स्यात्, विशिष्यदृष्टान्तोपादानाच्च निर्विशेषत्वमुच्यते, \"अत एव चोपमा\" इति \"अम्बुवत्\" इति मूर्त्तत्वविप्रकृष्टदेशत्वाभावान्न सूर्यादितुल्यत्वमिति शङ्का \"वृद्धिह्रासभाक्त्व\"मिति सर्वसारूप्ये दृष्टान्तदार्ष्टान्तिकभावोच्छेदः, अत उपाध्यन्तर्भावात् वृद्धिहासादीन् सूर्यादिवद् ब्रह्म भजते, अतो दृष्टान्तदार्ष्टान्तिकयोः सामञ्जस्यमिति \"दर्शनाच्च\" इति पृथक् सूत्रम् पाधिष्वन्वयादन्तर्भावं दशर्यति \"पुरश्चके द्विपदः पुरश्चक्रे चतुष्पदः । पुरः स पक्षीभूत्वा परः पुरुष आविशत्\" इति श्रुतिः- अतो नोभयलिङ्गम्, न च सविशेषलिङ्गमिति \"प्रकृतैतावत्व\"मित्यादि प्रतिषेधाच्चेत्यन्तमेकमधिकरणान्तरं वर्णयन्ति \"द्वे वाव ब्रह्मण\" इत्यादिश्रुतिर्विषयः, रूपद्वयं रूपवद् ब्रह्म च प्रकृतत्वाविशेषान्निषेधतीति; यद्वा ब्रह्मैव निषेधति\nतस्यानुपलभ्यमानस्य निषेधे प्रमाणाविरोधादिति प्राप्ते प्रकृतं रूपद्वयं निषिध्यत, अन्यथा महता प्रबन्धेन प्रतिपादितस्य ब्रह्मणो निषेधायोगात् \"प्रक्षालनाद्धि पङ्कस्य दूरादस्पर्शनं वरम्\" न चानेनैव न्यायेन रूपद्वयनिषेधानुपपत्तिः- प्रतिषेधार्थं लोकसिद्धस्यानूदितत्वात्, अतो ब्रह्मपरिशिष्यते, ब्रवीति च भूयः, \"न ह्येतस्मादिति नेत्यन्यत् परमस्ति\" इति अन्यस्य नास्तित्वं \"नेति नेती\"ति वाक्यस्य ब्रह्मव्यतिरिक्त्तनास्तितापरत्वेन व्याख्यानरूपमिदं वाक्यम् । यद्वा निषेधरूपादादेशादन्यदादेशनं नास्तीत्यर्थः । तदा \"भूयो ब्रवीती\"ति सूत्रखण्डम् \"अथ नामधेय\"मिति वाक्यविषयम् । अस्ति चेत् ब्रह्म कस्मान्न गृह्यते अत्राह तदव्यक्त्तमाहहीति, \"न चक्षुषा गृह्यते\" इत्यादिवाक्यविषयमिदम्, गृह्यते चेत्याह \"अपि संराधने\" इति, संराधनं भक्त्तिध्यानादि ततस्तु तं पश्यति निष्कलं ध्यायमानः\" \"योगिनस्तं प्रपश्यन्ति\" इत्यादिर्विषयः, संराध्यसंराधकभावेन जीवब्रह्मभेदप्रसङ्गव्युदासकं \"प्रकाशादिव\" दिति सूत्रम्, कर्मशब्दोऽङ्गुल्याद्युपाधिपरः तेन सूर्यादिप्रकाशः सविशेष इव भाति- न तु वस्तुतस्तथाभूतः, ब्रह्मणोऽपि सूयर्प्रकाशाद्यवैशेष्यं तत्तुल्यत्वम्; जीवप्राज्ञयोरभेदस्याभ्यासेन प्रतिपादनात् \"अत इति\" अभेदस्य\nस्वाभाविकत्वात् भेदस्याविद्यकत्वादनन्तेनप्राज्ञेनैकतां गच्छति जीवः, तथा हि ब्रह्मैव भवतीत्यादिलिङ्गम्, अस्मिन्नेव संराध्यसंराधकभावे मतान्तरं स्वमतविशुद्वयर्थमुपन्यस्यति \"उभयव्यपदेशा\"दिति अवस्थाभेवादंशभेदाश्चाविरोधः सूत्रद्वयोक्त्तः \"पूर्ववद्वे\"ति \"प्रकाशादिवच्चावैशेष्य\"मिति सूत्रार्थसाम्यमर्थः, बन्धपारमार्थ्ये ज्ञानानिवर्त्यतया मोक्षास्त्रवैयर्थ्यात्,भेदस्तु लोकसिद्धोऽनूदित इति तात्पर्यम्, \"प्रतिषेधाच्च\" \"अथात आदेशो नेति नेती\"त्यादिभिः प्रपञ्चप्रतिषेधाच्च निष्प्रपञ्चब्रह्ममात्रपरिशेषणाद्यथोक्त्तः सिद्धान्त इति, अत्र व्रूमः सकलविशेषमिथ्यात्वमारम्भणाधिकरणसिद्धं भवताम्, यदि श्रुतिविप्रतिपत्तिशमनार्थमारम्भः- सोऽपि त्वदुदाहृतवाक्येषु संशयाभावादनुपपन्नः, न हि \"सर्वकर्मा सर्वकामः\" \"अस्थूलमन\"ण्वित्यादिविधिनिषेधानां विषयभेदेनाविरोधात् प्राबल्यदौर्बल्यसंशयः, यदि \"निर्गुण\"मित्यादिवाक्यैर्विरोधः तर्हि सामान्यनिषेधस्य विहितेतरविषयत्वादपच्छेदन्यायाविषयत्वाच्च न ब्रह्मगुणमिथ्यात्वमिति प्रागेवोपपादितत्वात् सिद्धान्तोऽनुपपन्नः,\n\"सर्वगन्धः सर्वरसः\" \"अगन्धमरस\"मित्यादिष्वप्येकस्यैकत्र विधिनिषेधविषयत्वायोगादेव विधेयतया निषेध्यतया च प्रतिपन्नानां गन्धरसादीनाम् अर्थान्तरत्वमङ्गीकार्यम्, न च निषेधार्थं गुणानुवादः गन्धरसादीनां परमात्मधर्मत्वेन लोकप्रसिद्धयभावात्, न चोपासनार्थमारोपः- सार्वज्ञ्यादीनां स्वरूपपरवाक्यसिद्धत्वात् , उपासनप्रकरणानधीतानामप्युपासनार्थत्वे जीवब्रह्मैक्यस्याप्युपासनार्थत्वप्रसङ्गात्, प्रकरणाधीतानामपि प्रकरणस्थतामात्रेणोपासनाशेषत्वे सत्यैक्यस्यापि \"आत्मेत्येवोपासीत\" इत्युपासनप्रकरणस्थस्य मिथ्यात्वप्रसङ्गाच्च । किञ्च मिथ्यात्वपक्षे श्रुतिविरोधश्च न शामितस्यात्, किन्तु विरोधादन्यतराप्रामाण्यमेवोक्त्तं स्यात्, यथार्थ विषयत्वाभावात् । सूत्रशैलीविरुद्धश्च सिद्धान्तः \"अदृश्यत्वादिगुणकः\" \"सुखविशिष्टाभिधानादेव च\" इति अदृश्यत्वादीनामपि गुणत्वं सुखादिवाचिशब्दानां तद्विशिष्टविषयत्वं च वदन् सूत्रकारः कथं निर्विशेषत्वं सिद्धान्तयेत् । किञ्च \"धर्मोक्त्तेः\"\"सर्वधर्मोपप त्तेश्चे\"ति धर्मविशेषैः सार्वज्ञ्यादिभिः परमात्मत्वं प्रसाध्य कथं साधकधर्माणां मिथ्यात्वं वदेत्, न हि धूमाभावे ऽग्निवत्साधकाभावे साध्यं सिध्येत् । किञ्च सूत्रयोजनाऽपि क्लिष्टतरा, लिङ्गशब्दस्तावत् ज्ञाप्यस्वरूपातिरिक्त्तज्ञापकपरः प्रसिद्धः निर्विशेषत्वधर्मानभ्युपगमात्, तस्य लिङ्गशब्दवाच्यान्तर्गतत्वमयुक्त्तम् । किञ्च उभयलिङ्गं नेत्येतावदुक्त्तम्, अन्यतरपरिग्रहे सविशेषं न भवतीति त्वशाब्दं \"सर्वत्र ही\"त्युक्त्ते निर्विशेषत्वप्रतिपादनादिति चाध्याहार्यम्, सविशेषत्वप्रतिपादनादिति चाध्याहारे को निवारकः, प्रतिज्ञानुगुण्याभाव इति चेन्न, अन्यतरपरिग्रहे सविशेषमिति प्रति\nज्ञाया अध्याहर्त्तुं शक्यत्वात्, हेत्वानुगुण्याभावान्नेति चेन्न, अन्योन्याश्रयस्य स्फुटत्वात्, उपरितनसूत्रानुगुण्यं न भवत्पक्ष इिीत वक्ष्यामः । अथ स्यात्- साकारत्वमेकं लिङ्गं साकारनिराकारत्वमप्येकमिति तदुभयमुभयशब्दवाच्यमतो न द्वितीयप्रतिज्ञाध्याहारः, प्रतिज्ञानुगुणहेतुसिद्धौ च नान्योन्याश्रय इति, तदयुक्त्तं सूत्रास्वारस्यात्, साकारनिराकारत्वयोः परस्परविरुद्धयोरेकत्वेन निर्देशस्तावत् क्लिष्टः, द्वयोरन्यतरविवक्षायां नियामकविशेषाश्रवणेऽपि स्वेच्छया कस्यचिद्विवक्षितत्वकथनमपि क्लिष्टम्, प्रत्युपाधिभेदमतद्वचनत्वं च तदुदाहृतश्रुतौ नास्ति \"तेजोमयोऽमृतमयः पुरुषः\" इति तेजस्वित्वनिर्विकारत्वानन्दरूपत्वादिबहुविशेषप्रतीतेः, आत्मशब्दश्च देहप्रतिसम्बन्धिनि व्यापिनि नियन्तरि धारके शेषिणि रूढः इति सोऽपि निर्विशेषत्वविरोधी यतो निर्विशेषत्वप्रतिपादनमयुक्त्तम्, अत एव \"अपि चैवमेके\" इति सूत्रं च न भेदव्युदासकश्रुतिविषयम्, श्रुतिषु च न प्रामाणिकभेदव्युदास इत्युक्त्तम्, \"अरूपव\"दित्यत्र वच्छब्दवैयर्थ्यम्, अतत्प्रधानेभ्यस्तत्प्रधानप्राबल्यनयोऽप्यत्र निर्विषयः, साकारश्रुतीनामतत्प्रधानत्वाभावात्, तासां च तत्प्रधानत्वमनुवादत्वोपासनार्थत्वव्युदासात् तात्पर्यलिङ्गावगमाच्च स्थितम्, उपासनशेषत्वव्युदासादेव \"प्रकाशवत्\" इति सूत्रे भवदुक्त्तावैयर्थ्यमप्ययुक्त्तं\nप्रकाशस्यौपाधिकाकारयोगे दृष्टान्तत्वादवैयर्थ्यसमर्थने दृष्टान्ततयाऽन्वयो न घटते, प्रकाशतुल्यं ब्रह्म, अतः साकारश्रुतिरौपाधिकाकारोपासनार्था, तस्मादवैयर्थ्यमिति वाक्यभेदोऽध्याहारश्च, \"आह चे\"ति सूत्रं च न विर्विशेषसमर्पणक्षमं विषयवाक्ये ज्ञानघनत्वावधारणस्य रसघनत्वावधारणवत् प्रामाणिकविशेषान्तरप्रतिक्षेपासमर्थत्वात्, निर्विशेषत्वप्रतिपादनायोगादेव \"दशर्यति चे\" ति सूत्रं च न निर्विशेषार्थश्रुतिविषयम्, श्रुतौ चान्यव्यावृत्तिमुखेन प्रतिपादनं न निर्विशेषत्वं गमयेत्, व्यावृत्तिमात्रस्य शाब्दत्वात्, स्वगतिविशेषप्रतिपादने सम्भवत्यपि \"नेति नेती\"त्यन्यव्यावृत्तिकथनं निविर्शेषाभिप्रायमिति चेत्- न, व्यावर्त्यभूतान्यगतविशेषविरहाभिप्रायतया तदुपपत्तौ प्रामाणिकविशेषबाधकत्वकल्पनायोगात्, अत\nएव सूर्यादिदृष्टान्तोपन्यासोऽपि निर्दोषतयोपपद्यमानो न प्रामाणिकविशेषबाधकः, \"अम्बुव\" दित्यादिसूत्रद्वयस्य दृष्टान्तदार्ष्टान्तिकयोः सर्वथा सारूप्यशङ्का तद्व्युदासमात्रपरत्वमतिमन्दम्, तयोः सर्वधा सारूप्यविरहस्यास्त्रीबालं प्रसिद्धत्वात्, अवश्यनिरसनीयशङ्कान्तरतत्परिहारपरत्वस्य स्वारसिकत्वाच्च परोक्त्तार्थपरत्वमयुक्त्तं । \"दर्शनाच्चे\"ति पृथक् सूत्रं कृत्त्वा तस्य देहाद्युपाध्यन्तरानुप्रवेशदर्शनादिति व्याख्यानमप्यफलम्, व्यापकस्य परमात्मनः सर्वत्रावस्थाने \"गुहां प्रविष्टा\"वित्यादिषु बहुश उक्त्ते विप्रतिपत्त्यभावात्, \"प्रकृतैतावत्त्व\"मित्यादेः पृथगधिकरणत्वमप्ययुक्त्तं तादर्थ्याव्यवधानाभ्यां तदनुपपत्तेः, हिशब्देन पूर्वप्रतिज्ञोपपादकत्वावगमात्, \"उभयलिङ्गं सर्वत्र हि\" \"तथा हि लिङ्ग\"मिति स्वतः सूत्राणामेकोपक्रमोपसंहारत्वप्रतीतेश्च निषेध्योपस्थापकस्येतिशब्दस्य प्रकारवाचित्वात्प्रकारिणो ब्रह्मणो निषेध्यत्वशङ्का च नोदेति, ततश्च रूपद्वयं प्रतिषेध्यं चेत् त्वप्रत्ययवैयर्थ्यम् । यस्तु ब्रह्मप्रतिषेधबाधकत्वेन \"प्रक्षालनाद्धि पङ्कस्ये\"ति न्याय उक्त्तः, स रूपद्वयप्रतिषेधमपि निरुणद्धि, रूपोक्त्तिर्लोकसिद्धानुवाद इति न\nदोष इत्यपि दुरुक्त्तं प्रपञ्चस्य ब्रह्मकार्यत्वतद्वयाप्यत्वतन्नियाम्यत्वतद्धार्यत्वादिमुखेन ब्रह्मरूपतायाः प्रमाणान्तरप्र सिध्द्यभावेनानुवाद्यत्वायोगात्, अतस्त्वदुक्त्तन्यायस्तवैव बाधकः, \"न ह्येतस्मादिति नेत्यन्यत् परमस्ती\"ति वाक्यं च न ब्रह्मव्यतिरिक्त्तं निषेधति, नापि प्रतिषेधरूपादेशादन्यदादेशनं प्रतिषेधति परान्यशब्दयोरन्यतरस्य वैयर्थ्यात्, अप्रतिषेधरूपाणां बह्रूनामुपदेशदर्शनाच्चः अत उत्कृष्टान्तरनिषेधतस्तयार्थः,वेद्यत्वमनभ्युपगच्छता अनन्तरसूत्रद्वयस्याग्राह्यत्वग्राह्यत्वपरस्याविरोधो दुर्वचः, यतो जीवब्रह्मणो र्व्याप्यव्यापकत्वादिलक्षणोऽन्योन्यभेदः शास्त्रैकगम्यो न प्रतिषेध्यः, अत एव च \"प्रकाशादिवच्चे\"ति सूत्रस्य च संराध्यसंराधकभावनिमित्तभेदव्युदासपरत्वमयुक्त्तम्, अक्षराननुगुणत्वाच्च कर्मशब्दस्याङ्गुल्याद्युपाधिवाचित्वं क्लिष्टं, कर्मण्यभ्यासािादत्यन्वयस्वारस्यं च त्यक्त्तम्, अभ्यासेनासकृज्जीवप्राज्ञयोरभेदः प्रतिपाद्यत इति निरङ्कुशाध्याहारसाम्राज्यं वाक्यभेदश्च, तदुभयरहितनिर्वाहे सम्भवति तदुभयाश्रयणमयुक्त्तं यतः पूर्वसूत्राणां त्वदुक्त्तार्थपरत्वानुपपत्तिः,अत एव \"अतोऽनन्तेने\"ति सूत्रं च न ब्रह्मणो जीवैक्यापत्तिविषयम्, लिङ्गशब्दस्य श्रुतिवाचित्वं चायुक्त्तं \"प्रत्यक्षानुमानाभ्या\"मिति श्रुतेः प्रत्यक्षशब्दनिर्दिष्टत्वात्, लिङ्गशब्दस्य चिह्नपर्यायत्वाच्च, \"उभयव्यपदेशा\"दिति सूत्रद्वयस्य संराध्यसंराधकभावे मतान्तरोपन्यासपरत्वमप्ययुक्त्तं \"प्रकाशादिव\"दिति सूत्रस्य तत्प्रयुक्त्तजीवभेदव्युदासकत्वाभावात् \"प्रकाशाश्रयवद्वे\"ति सूत्रं न ब्रह्मैकदेशत्वपरं \"तेजस्त्वा\"दिति जातियोगस्य हेतुतया प्रतिपादनात्, \"प्रकाशादिव\"दिति सूत्रस्य परोक्त्तार्थपरत्वाभावादेव \"पूर्ववद्वे\"ति सूत्रं च न तदर्थातिदेशपरम् । ननु \"अंशो नाने\"ति सूत्रस्य पादान्तरस्थतया विप्रकर्षान्न तत्परामर्श इति चेन्न, उभयव्यपदेशनिर्वहणार्थातिदेशसूत्रेण उभयनिर्वाहपरसूत्रार्थस्यैव प्रत्यभिज्ञापितत्वात्, \"अल्पश्रुते\"रिति चेतदुक्त्त\"मित्यनेन हि पादान्तरस्थमपि \"अर्यकौकस्त्वा\"दिति सूत्रं प्रत्यभिज्ञाप्यते, एवं निर्विशेषप्रतिपादनानुपपत्तेरेव प्रतिषेधाच्चेति सूत्रमपि न भेदनिषेधपरं, किन्तु ब्रह्मण्यचिद्धर्मर्विशेषप्रतिषेधवाक्यविषयमिति युक्त्तम् । अपरे तु \"प्रतिषेधाच्चे\"त्यन्तं सूत्रगणमेकाधिकरणं कुवर्न्ति, निर्गुण\nविद्यासु किं कारणात्मना निराकारं कार्यप्रपञ्चरूपेण साकारं च ब्रह्मोपास्यम्? उत निराकारमेवेति विचार्य नोभयलिङ्गमुपास्यम्, अस्थूलमिति प्रपञ्चाकारस्य निवर्त्तितत्वात्, सृष्टिवाक्यानां निराकारप्रतिपत्तावैदम्पर्य्यादिति सिद्धान्तयन्ति, \"सर्वाणि च भूतानि सर्व एवात्मानः समर्पिता\" इति नाभिस्थानीये ब्रह्मणि जीवानामरस्थानीयताश्रयणेन भेदमाशङ्कय परिहरति \"भेदादिति चे\"दिति, कारणात्मकं सल्लक्षणमेव ब्रह्मोपास्यं चेत्- न । बोधलक्षणमुपास्यं स्यादित्याशङ्कयाह \"प्रकाशवच्चावैयर्थ्या\"दिति, प्रकाशः- अवभासः सोऽस्यास्तीति प्रकाशवत्, सत्यज्ञानादिवाक्यावैयर्थ्यात्, भेदस्यौपाधिकत्वे दृष्टान्तः \"सूर्यकादिव\"दिति \"प्रकाशादिवच्चावैशेष्य\"मिति च तदुच्यत इति योजयन्ति, तदयुक्त्तं पादसङ्गत्यभावात्, विद्याविशेषेषूपास्याकारनिरूपणं हि तृतीयपादकृत्यं, नोभयलिङ्गन्निर्गुणविद्यासूपास्यमित्यध्याहारबाहुल्यं च, तत्रान्योन्याश्रयादीन्यनुपपत्त्यन्तराणि पूर्ववत्, भेदशब्दस्य साधारणत्वेऽपि स्वापाद्यवस्थानां\nप्रकृतत्वादवस्थाभेदादिति व्याख्यानमुचितम्, सल्लक्षणमेवोपास्यमित्यसमर्थितत्वादेव न बोधलक्षणमिति शङ्काऽनुचिता, \"आनन्दादयः प्रधानस्ये\"ति ज्ञानानन्दादीनां सर्वब्रह्मविद्यास्वनुवृत्तेर्वक्ष्यमाणत्वाच्च नात्र वक्त्तव्यता, प्राप्स्यदर्थवचनमपि हि पुनरुक्त्तमिति नीतिविदः । अन्ये तु \"न स्थानतः\" इत्यारभ्य \"प्रतिषेधाच्चे\"त्येवमन्तमधिकरणचतुष्टयं वर्णयन्ति, कार्यावस्था निरूपिताः; कारणावस्था निरूप्यन्ते, उभयलिङ्गं नाम रूपात्मकं रूपं खण्डत्वादि, नाम शब्दप्रवृत्तिहेतुर्गोत्वादि, अध्यात्ममधिदैवं चासंख्येषु स्था नेष्वन्तःकरणेषु बहिश्च स्थिस्येश्वरस्य स्थानतः स्वरूपपरिणामेन वा स्वरूपभेदोऽस्ति नेति विचारः, \"य एषोऽन्तरादित्ये\" \"य एषोऽन्तरक्षिणी\"ति स्थतानभेदात्, \"तावन्योन्यं प्रतिष्ठिता\"विति सम्बन्धामननात् \"एतान्यष्टावायतनानि अष्टौ लोका अष्टौ देव अष्टौ पुरुषाः स यस्मात् पुरुषान्निरूह्य प्रत्यूह्यात्यक्रामत् तं त्वौपनिषदं पुरुषं पृच्छामी\"ति संख्यामननात् \"रूपं रूपं प्रतिरूपो वभूवे\"त्यादि श्रवणात् प्रलयकाल्रेपि जीवानामिव सूक्ष्यभेदोपपत्तेः \"भोक्त्ता भोग्यं प्रेरितार\"मितिवत् \"एकस्तथा सर्वभूतान्तरात्मे\"त्यादिष्वेकत्वव्यपदेशस्य जात्यभिप्रायत्वोपपत्तेश्चेश्वरस्य स्थानिनः स्वरूपभेदोऽस्तीति प्राप्ते नेत्युच्यते, सर्वत्र हि ब्रह्मानुकृष्य प्रतिपाद्यते \"एतं ह्येव वह्वृचा महत्युक्थे मीमांसन्ते एतमग्नावध्वर्यव एतं महाव्रते छन्दोगा एतमस्यामेतं दिव्येतं वायावेतमाकाश एतमप्स्वेतमौषधीष्वेतं वनस्पतिष्वेतं चन्द्रमस्येतं नक्षत्रेष्वेतं सर्वेषु भूतेष्वेतमेव ब्रह्मेत्याचक्षते\" इति । ननु \"येचामुष्मात् पराञ्चो लोकास्तेषां चेष्टे देवकामानां च\" \"ये चैतस्मादर्वाञ्चो लोकास्तेषां चेष्टे मनुष्यकामानां च, \"तस्यैतस्य तदेव रूपं यदमुप्यरूपं तस्योपनिषदहरित्यधिदैवतं, तस्योपनिषदहमित्यध्यात्म\"मिति ऐश्वर्यनामरूपभेदात्स्वरूपभेद इति चेत् न, मधुविद्यावाक्ये प्रत्येकं प्रतिस्थानमतद्वचनात् एकत्ववचनात्, अपि चैवमेके शाखिनस्तयोः स्थानद्वयववर्तिनोः परमभेदमधींयते \"यदेवेह तदमुत्र यदमुत्र तदन्विह । मृत्योः स मृत्यु\"मित्यादिना, सतीष्वप्युभयीषु श्रुतिषु हिरण्यश्मश्रुत्वादिरहितमेव परस्वरूपं तद्धि प्रधानं नित्यम्, इतरत्तु कार्यार्थमागन्तुकमिति, अतो न परमात्मनि स्वरूपभेद इति सोऽयमारम्भः कृतकरत्वनिरस्तः- अन्तर्याभ्यधिकरणेन सिद्धसाध्यत्वात् । तत्र हि \"य इमं च लोकं सर्वाणि च भूतानि योऽन्तरो यमयती\"ति, तत्र तत्रावस्थितस्यैकतया पर\nमात्मत्वं दर्शितम्, न च वाच्यम्- अन्तर्यामिणः परमात्मत्वमात्रं तत्र सिद्धं, न तु पृथिव्यादिष्ववस्थिस्यैकत्वमिति एकतया विना परत्वासिद्धेः, एकैकस्थानावच्छिन्नमैश्वर्यं हि जीवेष्वपि सम्भवतीति तस्येश्वरत्वानिर्णय एव स्यात्, तत्तत्स्तानावच्छिन्नैश्वर्यभेदसम्बन्धसंख्यादिहेतव इह परिहर्त्तव्या इति चेन्न, परिहारादर्शनात्, न हि तत्परिहार एषु सूत्रेषु कण्ठोक्त्तः, साध्यौपयिकः कृत्स्न्ोप्यर्थ आभिप्रायिको व्याख्येय इति चेत्- तर्हि तत्परिहाराः सर्वे तत्र तत्र समन्वयलक्षणाधिकरणेष्वेवाभिप्रेततया व्याख्यातव्याः, अन्यथा तेषां वाक्यानां परमात्मनि समन्वयासिद्धेः, यत्र स्वपक्षे साधकयुक्त्तिरेकत्वावगमरूपा प्रतीता तस्याः स्थेम्ने तत्रैव तद्विरुद्धयुक्त्तिपरिहारो ह्यभिप्रेतो भवितुमर्हति, यथेक्षणेनागौणेन सतः प्रधानवैलक्षण्ये साधिते दृष्टान्तोक्त्तेः सम्भवार्थतयाऽप्युपपत्तेरनुमानाकारताप्रतिक्षेपोऽभिप्रेतेः । आनन्दवल्लयां \"स यश्चायं पुरुषे यश्चासावादित्ये स एकः\" इति पुरुषे आदित्ये चावस्थितस्यैकत्वावगमात् आदित्याख्यदेवताविशेषस्यैवानन्दमयत्वप्रत्याख्यानार्थमन्तरादित्यविद्यारम्भ इति तैरेव व्याख्यतत्त्वात्, स्थानभेदेऽपि स्थानिन एकत्वं पूर्वसिद्धं, सूत्राक्षराननुगुणता च । सूत्रे नञ्शब्दस्य किं निषेध्यं, किं नामरूपम्? उत स्वरूपभेदः? । नामरूपं चेत्- अनिषेध्यं तत्र विहितत्वात्; स्वरूपभेदश्चेत् अशाब्दत्वं, जीवावस्थाऽन्वयिनां\nदोषाणां निषेध्यतयाऽध्याहारस्तु प्रकृतानुसारादुचितः, \"सर्वत्र ही\"त्यत्र अनुकृष्य प्रतिपादनादित्यशाब्दम् । अस्माकन्तु हेत्वंशः शाब्द एव अतद्वचनात् एकत्ववचनादिति चायुक्त्तं, मधुविद्यावाक्ये \"यश्चाय\"मिति मुहुर्निर्देशस्य यश्चायं देवदत्तः यश्चायं यज्ञदत्त इतिवद्भेदेऽप्युपपत्तेरात्मत्वव्यपदेशस्य प्रत्येकं युक्त्तत्वाच्च । ईश्वरैकत्वस्यासमर्थनीयत्वादेव सूत्रान्तरयोरप्यर्थोऽनुपपन्नः \"प्रकाशवच्चे\"त्यादिकमधिकरणान्तरं, तत्र \"आदित्यवर्णं, रुक्माभं, भारूपः\" इत्यादीनां बोधलक्षणपरत्वं पूर्वपक्षीकृत्यदीप्तिमत्ताप्रतिपादनं सिद्धान्तयन्ति, न तेजसि बोधत्वं न बोधे तिमितरापहत्वम् अतः सादृश्याभावाद्वैयर्थ्यं, तदभावश्चावैयर्थ्यं, तन्मात्रं तेजोमात्रं भारूप इत्युक्त्तम्, तेजोरूपस्य परस्य भोक्त्तृहृदयेऽवस्थानाभिप्राया जलसूर्याद्युपमा, दर्पणस्थानीयस्य कस्यचिदभावादम्बुवदग्रहणं, नात्र मुख्यप्रतिबिम्बभावः; जलस्थानीयमन्तःकरणं तत्र यथा भोक्त्तृणां वृद्धिह्रासभाकत्वं अन्तःकरण विसर्पणे हि भोचगरो विसर्पन्ति याव दणुभाव एवं परोऽपि आत्मान्तः करणेषु वृद्धिह्रासभाक्त्वं भजते, एवं दृष्टान्तदार्ष्टान्तिकसामञ्जस्यम्, दर्शनात् जीववदनुप्रवेशदर्शनं \"पुरुष आविश\"दिति इदमप्यन्तरादित्यज्योतिरधिकरणादिष्वीश्वरस्य दीप्तिमत्त्वस्य सिद्धतया कृतकरत्वादयुक्त्तम्, ईश्वरस्य स्वरूपविसर्पणे निर्विकारत्वश्रुतिवैयर्थ्यं च \"प्रकृतैतावत्त्व\"मित्यत्र चतुर्धा संशय्य रूपद्वयातिरिक्त्तं ब्रह्मेति सिद्धान्तयन्ति, तत्र ब्रह्मप्रतिषेधशङ्काऽनुपपन्नेत्युक्त्ता इतिशब्दस्य प्रकारवाचितया ब्रह्मोपस्थापकत्वाभावात्, रूपद्वयस्य ब्रह्मणा तादात्म्यत्म्यं निषेधतीति च न शङ्कनीयं \"ब्रह्मणो रूपे\" इति व्यतिरेकनिर्देशे तादात्म्यप्रसङ्गाभावात्प्रसक्त्तस्य हि प्रतिषेधशङ्कानिरासपरत्वं युक्त्तं, तादर्थ्यनैरन्तर्यादिभिरधिकरणान्तरत्वमप्ययुक्त्तमित्युक्त्तम्, एतावत्त्वं च रूपद्वयमात्रत्वं तन्निषेधेन प्रपञ्चातिरिक्त्तं कारणरूपमस्तीति प्रतिपाद्य इति चायुक्त्तं, \"व्रवीति च भूयोऽपी\"त्युपपादनात् , \"अथ नामधेय\"मिति वाक्यं ह्यत्राभिप्रतमुक्त्तं, प्रपञ्चानतिवर्तित्वेपि हि सत्यस्य सत्यमित्युपपद्यते, अत उक्त्तगुणविभूतिविशिष्टतामात्रनिषेध इति युक्त्तं यतो ब्रह्मनिषेधो न शङ्कयः, अत एव \"तदव्यक्त्त\"मित्यादीनि सूत्राणि सर्वगतस्यातीन्द्रियत्वादिभिरनुपलम्भनिमित्ता भावव्युदासपराणि, यथा प्रकाशः प्रकाशान्तरेण, जलं शुद्धजलेन च संसृष्टमेकीभवति एवं संराधयितुः संराध्येन अविभागश्रवणाच्च प्रपञ्चातिरिक्त्तब्रह्मसद्भावो खटिति ब्रह्मसाक्षात्काराभावश्च न दोषः- अभ्याससाध्यत्वात्तस्येति योजनायां \"प्रकाशश्चे\"ति प्रकाशशब्दस्य स्वसूत्रस्थप्रकाशशब्दसरूपार्थत्वं स्वरससिद्धं बाध्येत, यस्मादणोरप्यस्य जीवस्य संराध्येनावैशेष्यम्, अतोऽस्य \"ब्रह्मणा सह सोऽश्नुते\" इति सर्वकामावाप्तिराम्नायते, अणोरप्यस्यानन्त्याय स्वरूपविसर्पणे लिङ्गं \"वालाग्रे\"त्यादिनुतिरिति योजना चाध्याहारबाहुल्यबहिष्कृतेति स्फुटम्, प्रपञ्चातिरिक्त्तस्य परमात्मनो भोक्त्तृभोग्यवगर्योश्च कार्यकारणभावप्रकार \"उभयव्यपदेशा\"दित्यधिकरणे चिन्त्यते, असौ द्रव्यतदवस्थारूपेणोपादानोपादेयात्मक इत्यहिकुण्हलवदित्युक्त्तम्, भेदाभेदयोर्मुख्यत्वाय ः अनेनेश्वरस्य परिणामः पूर्वपक्षितः शक्त्तिमच्छक्त्तिविक्षेपरूपेणोपादानोपादेयात्मकः कार्यकारणभाव ईश्वरस्य निर्विकारत्वायेत्युक्त्तम्, \"प्रकाशाश्रये\"ति सूर्यकान्तचन्द्रकान्ततप्तायःपिण्डादीनां हि कारणानां रश्मिदहनसलिलादिनिष्पादने प्रवेशे वा न स्वरूपविकारः, तर्हि कथमभेदव्यपदेश इत्यत्राह \"तेजस्त्वा\"दिति, भानुमरीच्योस्तेजस्त्वेनैव सत्त्वद्रव्यत्वादिना परमात्मनो जगतश्चैकत्वमिति, अहिकुण्हलपक्षस्य अप्रतिक्षेप्यत्वायाह \"पूर्ववद्वे\"ति, अहिकुण्डलन्यायेन अत्यन्ताभेदो ब्रह्मापेक्षया जगतोऽभ्युपगतः, ईश्वरस्य तु निर्विकारत्वात् तस्य जगतश्च मणिप्रभयोरिव शक्त्तिविक्षेपरूपेणैव कार्यकारणभाव इति सिद्धान्तमाहुः, तदिदमसम्बद्धं ब्रह्मण ईश्वरातिरिक्त्तत्वे प्रमाणाभावात्, सकलप्रमाणन्यायविरोधाच्च, बह्वध्याहारापेक्षत्वाच्च मध्यमसूत्रस्य सूत्रकाराविवक्षितोऽयमर्थ इत्यवगम्यते । \n।। अहिकुण्डलाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.2.6 अहिकुण्डलाधिकरणम्\n22. विश्वस्रष्टुस्स्वदुःखप्रजननमिह न स्वांशतोऽचित्त्वकॢप्तौ  \nमृत्तत्कार्यादिकञ्च स्वरसमिह बहूदाहृतं सप्रतिज्ञम् ।  \nतस्मादव्याकृतादिर्विहरणनियता विक्रियैवेति चेन्न  \nस्वांशे मौढ्यं वितन्वन्विहरति भगवानित्यनर्थानपोहात् ॥\n23. कश्चिन्नित्योऽचिदंशो विविधविकृतिमान् ब्रह्मणीत्याहुरेके  \nफेनादिन्यायतोऽन्ये सति विकृतिवशाद् ज्ञाज्ञसर्वज्ञभागान् ।  \nचन्द्रज्योत्स्नादिनीत्या कतिचिदिह जगद्ब्रह्मणोरैकजात्यं  \nसर्वे ते सर्ववेदस्वरसगतिहतेरत्र वित्रासनीयाः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.2.6 अहिकुण्डलाधिकरणम्\n22. सङ्गतिर्भाष्ये 'तस्याचिद्वस्तुनो ब्रह्मरूपत्वप्रकार इदानीं चिन्त्यते ब्रह्मणो निर्दोषत्वसिद्ध्यर्थम्' इति । अयमर्थः - पूर्वाधिकरणे ब्रह्मणो निर्दोषत्वं प्रतिज्ञातम् । तस्य निर्दोषत्वस्य प्रतिष्ठापनार्थमचिद्वस्तुनो ब्रह्मरूपत्वमहिकुण्डलन्यायेनोत प्रभाप्रभावन्न्यायेन, अथवा विशेषणविशेष्यभावेनेति चिन्त्यत इति पूर्वाधिकरणेन सङ्गतिरिति । तदर्थविचारस्तु - किमचिद्वस्तुनो ब्रह्मरूपत्वमहिकुण्डलन्यायेन ? उत प्रभाप्रभावद्रूपेण ? उत विशेषणविशेष्यभावेनांशांशित्वेन इति । किं 'स वा एष महानज आत्माजरोऽमरः' इत्याद्यचिद्धर्मप्रतिषेधो विशेषणविशेष्यभावेन ब्रह्मरूपत्वं प्रपञ्चस्यावगमयति नेति । अत्र पूर्वपक्षमाह - विश्वस्रष्टुरिति । विश्वस्रष्टुः परमपुरुषस्य स्वांशतोऽचिद्वर्गप्रजनने स्वदुःखकारणत्वं नास्त्येव । अचितो दुःखाभावात् । अंशतश्चाचित्त्वकॢप्तौ मृत्तत्कार्यादिकञ्च बहूदाहृतं दृष्टान्तजातं सप्रतिज्ञं स्वरसमेव भवति । अतो ब्रह्मैवाव्याकृतादिसृष्टिं विहारवशाद् विक्रियामपि करोति । ततो विकाररूपाप्यचित्सृष्टिर्युज्यत एवेत्यर्थः । तदिदं प्रतिक्षिपति - नेति । तदेव विवृणोति - स्वांश इति । अयमर्थः - द्विविधो ह्यनर्थः । दुःखप्रजननमित्येकः । निरतिशयसुखानुभवयोग्ये वस्तुनि मौढ्यापादनमित्यपरः । अचिद्वस्तुनश्चिद्विलक्षणत्वेन दुःखजननाभावेऽपि निरतिशयज्ञानानन्दात्मनि वस्तुन्यंशे अचिद्रूपतया मौढ्यापादनमपि स्वानर्थापादनमेव । तस्मादचिद्रूपस्वांशसृष्टिर्न घटत एव ॥23. उक्तपक्षेण सह पक्षान्तराण्यप्यनूद्य निराकरोति - कश्चिदिति । पूर्वं ब्रह्म स्वयमेव स्वस्मिन्नचित्त्वमापादयतीत्याशङ्क्य दूषितम् । अधुना पूर्वोक्तदोषपरिहारार्थं केचिदनादिसिद्धो नित्य एव कश्चिदचिदंशो विविधविकृतिमान् वर्तत इत्याहुः । तत्रापि विरोधस्तदवस्थः - सर्वज्ञस्य ब्रह्मणो नित्यमेव तादृशमौढ्यसंवलितरूपकल्पनस्यात्यन्तदौस्स्थ्यात् । पक्षान्तरमनुवदति - फेनादीति । सन्मात्रे ब्रह्मणि सागरे फेनतरङ्गबुद्बुदन्यायेन चिदचिदीश्वरात्मकं तत्त्वत्रयं विकृतिवशाज्जायत इत्यन्ये प्राहुः । तदपि तादृशमेव; निर्विकारे विकारकल्पनात् स्वानर्थकरणदोषस्य तादवस्थ्याच्च । कतिचित्पुनश्चन्द्रचन्द्रिकान्यायेन जगद्ब्रह्मणोरैकजात्यमेव ब्रुवते । तद् जगद्ब्रह्मणोरैक्यप्रतिपादकवेदान्तवाक्यानामननुकूलत्वादनादरणीयमेव । वस्तुत्वमात्रेण साजात्यञ्चेत् सर्वलोकप्रसिद्धत्वान्न वेदान्तवेद्यम् । आत्मतया साजात्यं चेत् अचिद्वस्तुनि नास्त्येव । ईश्वरत्वेन साजात्यञ्चेत् तत्त्वत्रयपरिकॢप्तिपराहतम् । \"भोक्ता भोग्यं प्रेरितारम्\" इति श्रुतिविरुद्धञ्च । अतो विशेषणविशेष्यभावेनैकात्म्यमिति वेदान्ततत्त्ववेदिनां निर्णयः । तेन सर्वे वादिनः सर्ववेदान्तवाक्यस्वारस्यविरोधादत्र वित्रासनीया इति शब्दान्वयः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.2.6 अहिकुण्डलाधिकरणम्\nमूर्तामूर्तब्राह्मणोक्तं प्रपञ्चस्य ब्रह्मस्वरूपत्वं कीद्दशमिति विचार्यत इति सङ्गतिः। किंतदहिकुण्डलयोरिव भेदाभेदाभ्यां, उतप्रभाप्रभावतोरिवैकजातियागेन, अथवाजीवस्येव शरीरतयेति संशये यथाहेरहित्वेनाभेदेपि कुण्डलभावऋजुभावरूपसंस्थानविशेषापत्या भेदः एवं ब्रह्मणः स्वरूपाभेदेपि कार्यप्रपञ्चरूपापत्याभेदः\" 'ब्रह्मैवेदं सर्वमिति नामरूपं व्याकरवाणी'ति भेदाभेदोभयव्यपदेशादित्येकः पक्षः। तथा सति ब्रह्मणो निर्विकारत्वश्रुतिविरोध स्यात्।अतोभिन्नायोरेव ब्रह्मादिप्रपञ्चयोरेकजातियोगेनाभेदव्यपदेशः सर्वमिदं तेज इति व्यवहारवत् सर्वं खल्विदं ब्रह्मेति व्यवहार इति पक्षांतरम्। गोत्वस्य खण्डुमुण्डादाविव ब्रह्मत्वस्य घटपटादावनुवृत्तेः सकलश्रुतिव्यवहार- विरुद्धत्वाज्जीववदचित्प्रपञ्चस्यापि शरीरतयैव ब्रह्मविशेषणता। अत एव शरीरधर्माणां शरीरिणि प्रसक्तौ 'नास्य चरयैतज्जीर्यति न वधेनास्य हन्यत' इति तत्प्रतिषेधः। तस्मादुपपन्नं ब्रह्मणः पूर्वाधिकरणोक्तं\" निर्दोषत्वम्। अस्य पृथगधिकरणत्वे प्रकृतैतावत्त्वमित्यादेः पूर्वाधिकरणानुप्रनिष्टत्वे च हेतुः श्रोतव्य इत्युक्तं श्रुतप्रकाशिकायाम्।। संग्रहकारिके।। संस्थानविशेषतया विश्वस्य ब्रह्मरूपत्वम्। अहिकुण्डलतावत्स्याद्रुचिदीपवदैकजात्याद्वा।। जीवस्येवांशत्वं विशिष्टवस्त्वेकदेशतारूपम्। रूपत्वं विश्वस्य श्रुतुनिकुरुम्बाविरोधेन।। इति अहिकुण्डलाधिकरणम्।।6।।"
                            }
                        ]
                    },
                    {
                        "verse_number": 13,
                        "original_text": "Adhikarana 3.2.7 पराधिकरणम्\nपरमतः सेतून्मानसंबन्धभेदव्यपदेशेभ्यः॥3.2.30॥\nसामान्यात्तु॥3.2.31॥\nबुद्ध्यर्थः पादवत्॥3.2.32॥\nस्थानविशेषात्प्रकाशादिवत्॥3.2.33॥\nउपपत्तेश्च॥3.2.34॥\nतथान्यप्रतिषेधात्॥3.2.35॥\nअनेन सर्वगतत्वमायामशब्दादिभ्यः॥3.2.36॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.2.7 पराधिकरणम्\nइदानीमस्मात्परस्माज्जगन्निमित्तोपादानरूपपरमकारणात्परब्रह्मणः परमपि किञ्चित्तत्त्वमस्तीति कैश्चिद्धेत्वाभासैराशङ्कय निराक्रियते, अस्योपास्यस्य निर्दोषत्वानवधिकातिशयासङ्खयेयकल्याणगुणाकरत्वस्थेम्ने तत्रेयमाशङ्कायदिदं परं ब्रह्मोभयलिङ्गम्, एतस्मान्निखिलजगत्कारणात् परमपि किचित्तत्त्वमस्ति कथम्? \"अथ य आत्मा स सेतुर्विधृतिः\" इत्यस्य परस्य सेतुत्वव्यपदेशात् सेतुशब्दस्य च लोके कूलान्तरप्राप्तिहेतौ प्रसिद्धेः, इतोन्यदनेन प्राप्यमस्तीति गम्यते तथा \"एतं सेतुं तीर्त्वा अन्धसन्ननन्धो भवति\" इति तरितव्यता चास्याभिधीयते अतश्चान्यत्प्राप्यमस्ति, उन्मानव्यपदेशाच्च उन्मितं- परिमितम् इदं परं ब्रह्म \"चतुष्पाद्व्रह्मषोडशकलम्\" इति उन्मानव्यपदेशात् स चायमुन्मानव्यपदेशस्तेन सेतुना प्रप्यस्यानुन्मितस्यास्तितां द्योतयति तथा सम्बन्धव्यपदेशश्च सेतुसेतुमतोः प्रापकत्वप्राप्यत्वलक्षणो दृश्यते \"अमृतस्य परं सेतुं दग्धेन्धनमिवानलम्\" \"अमृतस्यैष सेतुः\" इति, अतश्च परात्परमस्ति भेदेन च परात्परं व्यपदिश्यते \"परात्परं पुरुषमुपैति\" \"परात्परं यन्महतो महान्तम्\" इति च तथा \"तेनेदं पूर्णं पुरुषेण सर्वम्\" \"ततो यदुत्तरतरं तदरूपमनामयम\" इति अत एभ्यो हेतुभ्यः परस्माद्व्रह्मणः परमपि किञ्चिदस्तीति गम्यते इति एवं प्राप्तेऽभिधीयते -। 30।\nतुशब्दः पक्षं व्यावर्त्तयतियत्तावदुक्त्तं सेतुव्यपदेशात् परात्परमस्तीति तन्नोपपद्यते न ह्ययमत्र किचित्प्राप्यं प्रति सेतुरुच्यते \"एषां लोकानामसम्भेदाय\" इति सेतुसामान्येन सर्वलोकासङ्करकरत्वश्रुतेः सिनोति- वध्नाति स्वस्मिन्सर्वं चिदचिद्वस्तुजातमसङ्कीर्णमिति सेतुरुच्यते \"एतं सेतुं तीर्त्वा\" इति तरतिश्च प्राप्तिवचनः यथा वेदान्तं तरतीति। 31।\nयोऽयं \"चतुष्पद्ब्रह्मषोडशकलं\" \"पादोऽस्य विश्वाभूतानि\" इत्युन्मानव्यपदेशः, स बुद्धयर्थः- उपासनार्थः, \"सत्यं ज्ञानमनन्तं बअह्म\" इत्यादिभिर्ज्जगत्कारणस्य ब्रह्मणोऽपरिच्छिन्नत्वावगमात् स्वत उन्मितत्वासम्भवात् जगत्कारणत्वं हि तस्यैव श्रूयते \"तस्माद्वा एतस्मादात्मन आकाशः सम्भूतः\" \"सोऽकामयत बहुस्यां प्रजायेयेति\" इति अतो यथा \"वाक्पादः प्राणः पादश्चक्षुष्पादो मनः पाद\" इत्यादिना ब्रह्मणो वागादिपादव्यपदेश उपासनार्थः, एवमयमपि स्वयमनुन्मितस्य कथमुपासनार्थतयाऽप्युन्मानसंभवस्तत्राह -। 32।\nप्रतिपन्नवागादिस्थानविशेषरूपोपाधिभेदात्तत्सम्बन्धितयोन्मितत्वानुसन्धानं सम्भवति, यथा प्रकाशादेर्विततस्य वातायनघटादिस्थानभेदैः परिच्छिद्यानुसन्धानसम्भव इत्यथर्ः। 33।\nयदुक्त्तम् \"अमृतस्यैष सेतुः\" इति प्राप्यप्रापकसम्बन्धव्यपदेशात् प्रापकात्परं प्राप्यमन्यदस्तीति; तन्न, प्राप्यस्य परमपुरुषस्य स्वप्राप्तौ स्वस्यैवोपायत्वोपपत्तेः, \"नायमात्मा प्रवचनेन लभ्यो न मेधया न बहुना श्रुतेन यमेवैष वृणुते तेन लभ्यस्तस्यैष विवृणुते तनूं स्वाम्\" इत्यनन्योपायत्वश्रवणात्। 34।\nयत्पुनरुक्त्तं \"ततो यदुत्तरतरं\" \"परात्परं पुरुषम्\" अक्षरात्परतः परः\" इत्यादिभेदव्यपदेशात्परात्परमस्तीति, तन्नोपपद्यते, तत्रैव ततोऽन्यस्य प्रतिषेधात्, \"यस्मात्परं नापरमस्ति किञ्चित् यस्मान्नाणीयो न ज्यायोऽस्ति कश्चित्\" यस्मादपरं परं नास्ति किञ्चित् न केनापि प्रकारेण परमस्तीत्यर्थः, तथाऽन्यत्रापि \"न ह्येतस्मादिति नेत्यन्यत्परमस्तीति नेति\" इति नेति निर्दिष्टादेतस्माद्व्रह्मणोऽन्यत्परं न ह्यस्तीत्यर्थः तथा \"न तस्येशे कश्चन तस्य नाम महद्यशः\" इति तद्धि जगदुपादानकारणतयाऽनन्तरमुक्त्तं \"सर्वे निमेषा जज्ञिरे विद्युतः पुरुषादधि\" स आपः प्रदुघे उभे इमे\" इत्यादिना \"अभ्द्यः सम्भूतो हिरण्यगर्भः इत्यष्टौ\" इति च जगत्कारणं पुरुषमेनं प्रत्यभिज्ञापयति \"ततो यदुत्तरतर\"मिति किमुच्यत इति चेत्, पूर्वत्र \"वेदाहमेतं पुरुषं महान्तमाद्यिवर्णं तमसः परस्तात् तमेवं विदित्वाऽतिमृत्युमेति नान्यः पन्था विद्यतेऽयनाय\" इति परस्य ब्रह्मणो महापुरुषस्य वेदनमेवामृतत्वसाधनं, नान्योऽमृतत्वस्य पन्था इत्युपदिश्य तदुपपादनाय \"यस्मात्परं नापरमस्ति किञ्चिद्यस्मान्नाणीयो न ज्यायोऽस्ति कश्चित् वृक्ष इव स्तब्धो दिवि तिष्ठत्येकस्तेनेदं पूर्णं पुरुषेण सर्वम्\" इति पुरुषस्य परत्वं तद्वयतिरिक्त्तस्य परत्वासम्भवं च प्रतिपाद्य \"ततो यदुत्तरतरं तदरूपमनामयम् य एतद्विदुरमृतास्ते भवन्त्यथेतरे दुःखमेवापियन्ति\" इति पूर्वोक्त्तमर्थं हेतुतो निगमयति यदुत्तरतरं पुरुषतत्त्वं तदेवारूपमनामयं यतस्ततो य एतत्पुरुषतत्त्वं विदुः त एवामृता भवन्त्यथेतरे दुःखमेवापियन्तीति अन्यथोपक्रमविरोधोऽनन्तरोक्त्तिविरोधश्च, \"परात्परं पुरुषमुपैति दिव्यम्\" इति पूर्वत्र \"अक्षरात्परतः परः\" इत्यक्षरादव्याकृताद्यः परः समष्टिपुरुषस्तस्मात्परो योऽदृश्यत्वादिगुणकः सर्वज्ञः परमपुरुषः स एवेहापि \"परात्परः\" इति समष्टिपुरुषात्परत्वेनोच्यते। 35।\nअनेन ब्रह्मणा सर्वगतत्वं सर्वस्य जगतो व्याप्तत्वम्, आयामशब्दादिभ्यः- सर्वव्याप्तिवाचिशब्देभ्योऽवगम्यमानमस्मात्परं नास्तीत्यवगमयति आयामशब्दस्तावत् तेनेदं पूर्णं पुरुषेण\" सर्वं \"यच्च किञ्चिज्जगत्यस्मिन् दृश्यते श्रूयतेऽपि वा अन्तबहिश्च तत्सर्वं व्याप्य नारायणः स्थितः\" \"नित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः\" आदिशब्दात् \"ब्रह्मैवेदं सर्वम्\" आत्मैवेदं सर्व\"मित्यादयो गृह्मन्ते अत इदं परं ब्रह्मैव सर्वस्मात्परम्। 36।\n।। इति पराधिकरणम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.2.7 पराधिकरणम्\nयतो वा इमानीत्यादिना जगज्जन्मादिकारणतया निर्दिष्टात्परस्माद्ब्रह्मणोऽपि परं तत्त्वं किञ्चिदस्ति, नेति संशयः इतोऽपि परमस्तीति पूर्वः पक्षः \"अथ य आत्मा स सेतुः “ इत्यस्य सेतुत्वव्यपदेशात् “ एतं सेतुं तीर्त्वा” इति अस्य तरितव्यत्वोपदेशाच्च अतः अन्यदप्यस्तीति गम्यते “ चतुष्पाद्ब्रह्म “ षोडशकलम् “ इति परिमितत्वव्यपदेशाच्चापरिमितमन्यदस्तीति प्रतीयते “ अमृतस्यैष सेतुरिति प्रापकत्वश्रुतेश्चानेन प्राप्यमन्यदस्तीति प्राप्यप्रापकरूपसंबन्धात्प्रतीयते तथा “ तेनेदं पूर्णं पुरुषेण सर्वम् “ ततो यदुत्तरतरम् “ इति पुरुषशब्दनिर्दिष्टाद्ब्रह्मण उत्तरतरत्वेन भेदव्यपदेशाच्चान्यत्परमस्ति ॥ राद्धान्तस्तु - “ न ह्येतस्मादिति नेत्यन्यत्परमस्तीति नेति निर्दिष्टात् मूर्तामूर्तरूपाद्ब्रह्मणोऽन्यत्परं नास्तीति परतत्त्वनिषेधात्कारणाद्ब्रह्मणोऽन्यत्परं नास्ति सेतुत्वव्यपदेशस्तु 'एषां लोकानामसम्भेदाये'ति सर्वलोकासङ्करकरत्वकृतः \"एतं सेतुं तीर्त्वे\"ति तरतिरपि, 'वेदान्तं तरती'तिवत्प्राप्तिवचनः “ चतुष्पाद्ब्रह्म “ षोडशकलमित्युन्मानव्यपदेशोऽपि, “ वाक्पादः ... चक्षुः पादः “ इतिवदुपासनार्थः संभवति चापरिमितस्यापि तत्तद्देशसंबन्धितयोन्मितत्वानुसन्धानम् “ अमृतस्यैष सेतुरिति स्वस्यैवामृतस्य स्वयमेव प्रापकमुच्यते, “ यमेवैष वृणुते तेन लभ्यः “ इत्यादिश्रुतेः “ ततो यदुत्तरतरमित्यपि, “ तेनेदं पूर्णमिति निर्दिष्टात्पुरुषादन्यस्य न परत्वमाह; अपि तु “ तमेव(वं विद्वानमृत इह भवति) विदित्वाऽतिमृत्युमेति नान्यः पन्थाः विद्यतेऽयनाय “ इति पूर्वप्रतिज्ञातं पुरुषवेदनस्यामृतत्वहेतुत्वमन्यस्य चापथत्वं सहेतुकमुपसंहरति “ यस्मात्परं नापरमस्ति किञ्चित् “ इत्यारभ्य “ तेनेदं पूर्णं पुरुषेण सर्व “ मिति पुरुषस्य सर्वस्मात्परत्वं ज्यायस्त्वमन्यस्य परत्वाभावं च प्रतिपाद्य, ततो हेतोः यदुत्तरतरं पुरुषतत्त्वम्; तदेवारूपमनामयम्; “ य एतद्विदुरमृतास्ते भवन्ति अथेतरे दुःखमेवापि यन्तीति पूर्वप्रतिज्ञातमेवोपसंहृतम् ॥ सूत्रार्थस्तु - परमतः - \"जन्माद्यस्य यतः\" इत्यारभ्य 'अतोऽनन्तेन तथाहि लिङ्गम्\" इत्यन्तेन प्रतिपादितान्निखिलजगदेककारणात्सर्वान्तरात्मनः निरस्तनिखिलदोषगन्धानवधिकातिशयानन्तकल्याणगुणाकरात् परस्माद्ब्रह्मणः परमपि किञ्चिदस्तीति कश्चिन्मन्यते कुतः ? सेतून्मानसंबन्धभेदव्यपदेशेभ्यः व्याख्याताश्चैते ॥३०॥\nतुशब्दः पक्षं व्यावर्तयति; सेतुत्वव्यपदेशस्तावत् तस्मात्परं नावगमयति, सेतुसामान्यात् - सादृश्याज्जगद्विधृतिरूपात् ब्रह्मणस्तथाव्यपदेश इति श्रुतिरेव सेतुशब्दं व्याचष्टे - “ अथ य आत्मा स सेतुर्विधृतिरेषां लोकानामसंभेदायेति यद्यत्स्वभावा लोकास्सृष्टास्तत्तत्स्वभावासङ्कराय सर्वान् लोकानयमेव सेतुवद्बिभर्तीति सेतुरित्यर्थः ॥\n\"चतुष्पाद्ब्रह्म\", \"पादोऽस्य विश्वा भूतानी\"त्युन्मानव्यपदेशस्तथाऽनुसन्धानार्थः; \"वाक्पादः ..... चक्षुः पादः\" इतिवत् ॥\nअपरिमितस्वरूपस्यानुसन्धानार्थतयाऽपि कथं परिमितत्वमित्यत आह - स्थानविशेषात्प्रकाशादिवत् ॥3.2.33॥ प्रतिपन्नवागादिस्थानविशेषसंबन्धात्तत्तत्स्थानसंबन्धित्वेनावच्छिद्यानुसन्धानं युज्यते; यथा प्रकाशाकाशादेर्विततस्यापि वातायनघटादौ ॥\nअमृतस्यैष सेतुरित्यमृतस्य स्वस्य स्वयमेव प्रापक इति सेतुत्वव्यपदेशोपपत्तेश्चान्यत्परमस्तीति कल्पनं न युज्यते “ नायमात्मा प्रवचनेन लभ्यो न मेधया न बहुना श्रुतेन यमेवैष वृणुते तेन लभ्यस्तस्यैष आत्मा विवृणुते तनूं स्वाम् इति हि श्रूयते ॥\n\"तेनेदं पूर्णं पुरुषेण सर्वं\" \"ततो यदुत्तरतर\"मिति पुरुषादन्यस्य न परत्वमाह “ न तस्येशे “ न ह्येतस्मादिति नेत्यन्यत्परमस्ति “ यस्मात्परं नापरमस्ति किञ्चिद्यस्मान्नाणीयो न ज्यायोऽस्ति कश्चित् “ यस्मादपरं नास्ति किञ्चिदित्यर्थः एवमादिषु पुरुषादन्यस्य परत्वप्रतिषेधात् “ ततो यदुत्तरतरमिति तु यतः पुरुषतत्त्वमेवोत्तरतरम्; ततो हेतोः यदुत्तरतरं पुरुषतत्त्वम्; तदेव “ अरूपमनामयमित्यादिना व्याख्यातम् “ य एतद्विदुरमृतास्ते भवन्तीति “ तमेव विदित्वाऽतिमृत्युमेति नान्यः पन्था विद्यते अयनायेति प्रतिज्ञातमेवोपसंहृतम् “ न तस्येशे कश्चन तस्य नाम महद्यशः “ इति च पुरुषतत्त्वमेव वदति अनन्तरम् “ अद्भ्यस्सम्भूतो हिरण्यगर्भ इत्यष्टौ “ इति पुरुषतत्त्ववाचिनैकवाक्यत्वावगमात् “ अम्भस्य पारे “ यमन्तस्समुद्रे कवयो वयन्ति “ इति च प्रक्रमात् ॥\nअनेन सर्वगतत्वमायामशब्दादिभ्यः अनेन ब्रह्मणा सर्वस्य व्याप्तत्वं \"तेनेदं पूर्णं पुरुषेण सर्वम् “ अन्तर्बहिश्च तत्सर्वं व्याप्य नारायणः स्थितः “ नित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः “ इत्यायामशब्देभ्यः सर्वव्याप्तिवाचिशब्देभ्योऽवगम्यते एवमवगम्यमानमेतस्मात्परं वारयतीत्यर्थः आदिशब्दात् “ आत्मैवेदं सर्वमित्यादयो गृह्यन्ते अतः “ यतो वा इमानीत्यादिनाऽवगतजगन्निमित्तोपादानकारणा(णभावा)द्ब्रह्मणोऽन्यत्परं न विद्यते ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.2.7 पराधिकरणम्\n\"जस्माद्यस्य यतः\" इत्यादिना \"प्रतिषेधाच्च\" इत्येतदन्तेन यत्परमकारणं  परं ब्रह्म प्रतिपादितम्, अतः परमपि किंचित्तत्वमस्तीति युक्त्याभासेनाशङ्क्यते  - \"अथ य आत्मा स सेतुः\", \"एतं सेतुं तीर्त्वा\" \"चतुष्पाद्ब्रह्म \" \"अमृतस्यैष सेतुः\" इत्यदिभिरस्य ब्रह्मणः सेतुत्वतरितव्यत्वपरिमितत्व प्रापकत्वव्यपदेशेभ्यः \"तेनेदं पूर्णं पुरुषेण सर्वम्। ततो यदुत्तरतरम्\" इत्येतस्मात्  अर्थादुत्तरतत्व व्यपदेशाच्चान्यत्परमस्तीति ॥\nतुशब्देनैतद्व्यावर्तयति। नैतद्युक्तम्।  कुतः \"न ह्येतस्मादिति नेत्यन्यत्परमस्ति\" इति मूर्तामूर्तप्रपञ्चप्रकारतया तद्विशिष्टात् 'इति न' इति निर्दिष्टात् ब्रह्मणोऽन्यत्परं नास्तीत्यादिनिषेधसहस्रात्। परस्मिन् ब्रह्मणि सेतुत्वव्यपदेशः प्रशासनात् सर्वलोकासंकरकरत्वेन सेतुसामान्यात्। तथाह - \"अथ  य आत्मा स सेतुर्विधृतिरेषां लोकानामसंभेदाय\" इति। \"सर्वं खल्विदं ब्रह्म तज्जलानिति शान्त उपासीत\" इत्यारभ्य उक्तजगन्निमित्तोपादानभूतस्यैव ब्रह्मणः \"एतमितः प्रेत्याभिसंभवितास्मि\" इति परमप्राप्यत्ववचनात् तरतिरपि प्राप्तिवचनः ॥\n\"चतुष्पात्\" इत्युन्मानव्यपदेशोऽपि \"वाक्पादश्चक्षुष्पादः\" इतिवदुपासनार्थः ॥\nअपरिमितस्यापि स्थानविशेषसंबन्धात् अवच्छिद्यानुसंधानं युज्यते,  प्रकाशाकाशादेरिव विततस्यापि वातायनघटादिना ॥\nप्राप्यस्यैव परमात्मनः प्रापकत्वोपपत्तेः। यथाह - \"यमेवैष वृणुते तेन लभ्यः\" इति ॥\n\"यस्मात्परं नापरमस्ति किंचिद्यस्मान्नाणीयो न ज्यायोऽस्ति कश्चित्\" इत्यस्मिन् वाक्ये पुरुषादन्यस्य  ज्यायस्त्वप्रतिषेधादितोऽधिकं नास्ति। \"ततो यदुत्तरतरम्\" इति तु यतः  पुरुषतत्वादन्यदुत्कृष्टं नास्ति, तत उत्तरतरं पुरुषतत्वमेव \"अरूपमनामयम् ; य एतद्विरुरमृतास्ते भवन्त्यथेतरे दुःखमेवापियन्ति\" इत्युपक्रमप्रतिज्ञातं सहेतुकमुपसंहृतम्। \"तमेव विदित्वातिमृत्युमेति नान्यः पन्थाः\" इत्युपक्रमे प्रतिज्ञातम्। अन्यथोपक्रमविरोधश्च  ॥\n\"अणोरणीयान्महतो महीयान्\" \"तेनेदं पूर्णं पुरुषेण सर्वम्\" \"व्याप्य नारायणः स्थितः\" \"नित्यं विभुं सर्वगतं सुसुक्ष्मम्\" इत्यादिशब्दैरनेन ब्रह्मणा स्वव्यतिरिक्ततत्त्वस्य व्याप्यत्व  मवगतम्। तत्तु तस्मात्परं वारयति ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.2.7 पराधिकरणम्\n।। परमतः सेतून्मानसम्बन्धभेदव्यपदेशेभ्यः ।। 30 ।। अवान्तरसङ्गतिमाह - इदानीमिति । अस्मादिति अतश्शब्दस्य व्याख्यानं, प्रकृतश्च \"न स्थानतोऽपि परस्ये\"ति सूत्रे परशब्दनिर्दिष्ट इति ज्ञापयितुं परस्मादित्युक्त्तं, परमकारणत्वप्रयुक्त्तोत्कर्षवाची परब्रह्मण इत्यत्र परशब्दः । यद्वा परस्मादिति पदेन प्राप्यतया परत्वं विवक्षितं, परब्रह्मण इत्यत्र स्वकार्य्यापेक्षया परत्वमुच्यते, परमकारणादिति कारणान्तरराहित्यम् । अस्योपास्यस्येति - उभयलिङ्गत्वस्थेम्ने इत्यत्रः, अन्यथा प्राप्यत्वतदुपयोगिभोग्यगुणजातवैकल्ये सति न ह्युभयलिङ्गत्वपौष्कल्यसिद्धिरिति भावः । पूर्वाधिकरणे उभयलिङ्गकत्वस्थेम्ने निर्दोषत्वविषयनिरूपणं कृतम्, अत्र तु कल्याणगुणास्पदत्वविषयनिरूपणमित्युक्त्तम् भवति । उभयलिङ्गाद् ब्रह्मणः परं किमस्ति नेति, अस्य परत्वे सेतून्मानादिव्यप देशा उपपन्ना नवेति, अनुपपन्नत्वे परान्तरमस्ति, उपपन्नत्वे परान्तरं नास्तीति सिध्यति । तत्रेयमित्यादि - असङ्करकरत्वाभिप्रायः सेतुव्यपदेशः स्यादिति शङ्कायामाह - तथा एतं सेतुमिति । सम्बन्धव्यपदेश इत्यादि- पूर्वं केवले सेतुशब्दः अत्र प्रतिसम्बन्धिनिर्देशसहितसेतुशब्दनिर्देशः । भेदेन चेति । परात्- जगत्कारणात् श्रुतावपि पञ्चम्यन्तः परशब्दः कारणविषय इति पूर्वपक्षिणो हृदयम् ।। 30 ।। राद्धान्तसूत्रमुपादत्ते -\nसामान्यात्तु ।। 31 ।। अवयवार्थेनाप्यसङ्करकरत्वं दर्शयति । सिनोति बध्नातीति - \"एतं सेतुं तीर्त्त्वे\"त्यस्य कोऽर्थ इत्यत्राह - एतं सेतुमिति ।। 31 ।।\n।। बुद्ध्यर्थः पादवत् ।। 32 ।। अपरिच्छेदवाक्यं न जगत्कारणविषयं, किन्तु तदतिरिक्त्ततत्त्वविषयमित्यत्राह - जगत्कारणत्वं हीति । \"पाद\"वदिति सूत्रखण्डं व्याचष्टे - अतो यथेति । न हि निखिलजगत्कारणस्येश्वरस्य वाक्पाणचक्षुरादिकतिपयवस्तुपरिच्छिन्नत्वं सम्भवति, अतस्तस्योपासनार्थत्वं संप्रतिपन्नमिति भावः । अनन्तरसूत्रशङ्कामाह - स्वयमनुन्मितस्येति ।। 32 ।।\nस्थानविशेषात्प्रकाशादिवत् ।। 32 ।। ।। दृष्टान्तभूतवागादिविषयमिदं सूत्रम् ।\n।। उपपत्तेश्च ।। 34 ।। अनन्योपायत्वश्रवणात् प्राप्यस्यैवोपायत्त्वश्रवणादित्यर्थः । \"विवृणुते तनूं \"स्वा\"मित्यनेन प्रपाकत्वं च गम्यते ।। 34 ।।\n।। तथान्यप्रतिषेधात् ।। 35 ।। दूष्यांशं व्यञ्जयन् व्याचष्टे । यत्पुनरित्यादिना - तत्रैव- श्वेताश्वतरोपनिषदि, उपात्तवाक्यस्यान्वयमाह - यस्मादपरमिति । तस्यार्थमाह - न केनापीति । \"यस्मात्\" इतिपञ्चम्यन्तपदेनापरशब्दस्य अन्वये सति समाधिकनिषेधः कृतः स्यात्, परशब्दस्यान्वये सति समनिषेधो न कृतः स्यात्, तच्छानिष्टं, तथा सति परमपुरुषवेदनस्यैकस्यैवापवगर्ोपायत्वं पूर्वोक्त्तं न सिध्यति, समाभ्यिधिकनिषेधपरश्रुत्यन्तरविरोधश्च, अपरशब्दवैयर्थ्यं च स्यात्, परत्वेन विवक्षितरुद्रव्यतिरिक्त्तविषयोऽयम् अपरशब्द इति चेत् न, कार्त्स्न्ेन परत्वनिषेधे स्वतः प्राप्ते तस्यानन्यथासिद्धसङ्कोचकभावात् \"ततो यदुत्तरतर\" मित्या\nदिवाक्यं हेत्वर्थत्वेनान्यथासिद्धमिति भावः । \"न तस्येशे\" इति वाक्यं जगत्कारणातिरिक्त्तविषयं स्यादित्यत्राह - तद्धीति । \"हिरण्यगर्भः समवर्त्तताग्रे\" \"प्रजापतिः प्रजा असृजत\" \"धाता यथापूर्वमकल्पय\" दित्यादिभिर्हिरण्यगर्भस्य कारणत्वप्रतिपादनात्सद्व्रह्मात्मादिशब्दैरपि स एव कारणतयोच्यते, \"शम्भुराकाशमध्ये\" इत्यादिभिरपि स एवोच्यते \"शम्भुः स्वयंभूर्द्रुहिण\" इति नैघण्टुकोक्त्तेरिति शङ्कायामाह - अद्भयः सम्भूत इति । अत्रैव \"विद्युतः पुरुषादधी\"ति पुरुषशब्दाद्विद्युद्वर्णत्वादतिदिष्टेषु \"अद्भयः सम्भूतः\" इत्यादिवाक्येषु लक्ष्मीपतित्वश्रवणात् \"यमन्तः समुद्रे कवयो वयन्ती\"ति समुद्रशायित्वश्रवणात् \"तदक्षरे परमे व्योम\"न्निति परमव्योमसम्बन्धाच्चावगतपरमपुरुषभावजगत्कारणप्रतिपादकप्रकरणेनैकप्रकरणम्, \"हिरण्यभर्गः समवर्त्तताग्रे\" इत्यादिवाक्यमपि परमपुरुषस्यैव जगत्कारणत्वमाहेत्यर्थः, अन्यथा ब्रह्मशिवयोः सृज्यत्वसंहार्यत्वश्रुतिविरोधश्च । ततो यदुत्तरतरमिति किमुच्यत इति - \"यस्मात्पर\"मित्यादिवाक्यस्य सङ्कोचकत्वेन परोक्त्तमिदं वाक्यमन्यथासिद्धमिति इममर्थं हृदि निधाय तस्यान्यथासिद्धिः कथमित्याह - किमुच्यत इति । \"तस्मात्सर्वगतः शिवः\" इत्यस्य पूर्वपठितं \"तेनेदं पूर्णं पुरु षेण\" इति वाक्य, ततः पश्चात् \"महान् प्रभुर्वैपुरुषः\" इति वाक्यं, तदुभयानुरोधेन सर्वाननशिरोग्रीवत्वगुहाशयत्वभगवच्छब्दाद्यनुरोधेन च वर्णनीयम्, सर्वाननशिरोग्रीवत्वादिकं हि \"सहस्त्रशीर्षं देव\"मित्यादिषु पुरुषोत्तमासाधारणत्वेनावगतमित्यर्थः । ततः- तस्माद्धेतोरित्यर्थः । अरूपमनामयं कर्मकृतदेहतत्कृतदुःखविरोधि, तापत्रयप्रतिभटमित्यर्थः । उपक्रमविरोधः- \"नान्यः पन्था\" इतिवाक्यविरोधः, \"य एनं विदु\"रिति वाक्यस्य परमपुरुषेतरवेदनपरत्वं हि \"नान्यः पन्था\" इत्यनेन विरुद्धम् । अनन्तरोक्त्तिविरोधश्च - \"यस्मात्परं नापर\"मित्यदिवाक्यविरोधश्चेत्यर्थः । परात्परमित्यादि - परात्परमित्यादिवाक्येऽपि समष्टिपुरुषात्परत्वेन परमपुरुष उच्यत इति प्रतिज्ञा, पूर्ववाक्ये समष्टिपुरुषविलक्षणतया प्रतिपाद्यत्वेन निश्चितस्यादृश्यत्वादिगुणकस्य परात्परशब्देनात्र प्रत्यभिज्ञानादित्यर्थः ।। 35 ।।\n।। अनेन सर्वगतत्वमायामशब्दादिभ्यः ।। 36 ।। पूर्वसूत्रैरधिकवस्तुवादे दूषणमुक्त्तम्, इह स्वपक्षे प्रमाणमुच्यते,\nनियन्तृत्वेन व्याप्तिज्ञापनार्थं \"नित्यं विभु\"मिति श्रुतिरुपात्ता, विभु- प्रभुम्, इयं श्रुतिः परमपुरुषविषया \"परात्परं पुरुषमुपैति दिव्यं\" \"दिव्यो ह्यमूर्तः पुरुषः\" इति पुरुषविषयप्रकरणस्थत्वात्, सूत्रस्थमादिशब्दं व्याचष्टे । आदिशब्दादिति - इत्यादयो गृह्यन्त इति । आदिशब्देन व्यतिरिक्त्तत्वनिषेधपरवाक्यानि धारकत्वनियन्तृत्वादिपूर्वकव्याप्तिपरवाक्यानि समानाधिकरणवाक्यानि च विविक्षितानि, सर्वविद्योपास्यविशेषनिर्णयपरनारायणानुवाकेनियन्तृतया व्याप्तिः \"अन्तबहि\"श्चेत्यादिना, धारकत्वम् \"तद्विश्चमुपजीवती\"ति, शेषित्वं \"पतिं विश्वस्य\" इति चोक्त्तम्, नियमनार्थव्यापनधारणशेषित्वैः कृत्स्नप्रपञ्चशरीरकत्वं ब्रह्मणः सिद्धम् । एवमीश्वरस्य कृत्स्न प्रपञ्चशरीकत्वसिध्द्या तदधिकत्तत्त्वं नास्तीत्यधिकतत्त्वाभावे प्रमाणमुक्त्तं स्यात्, तत्वान्तरसद्भावे सति कृत्स्नशरीरकत्वायोगात् । किञ्च \"विश्वतः परमं नित्यम्\" \"अन्तर्बहिश्च तत्सर्वं व्याप्य\" \"विश्वमेवेदं पुरुषः\" इति त्रिविधपरिच्छेदराहित्यमुक्त्तम्, तथा च सहस्त्रशीर्षत्वादिविशिष्टपुरुषप्रतिपादकतयैतत्समानार्थे च पुरुषनारायणे \"यद् भूतं यच्च भव्यम्\" \"स मूमिं विश्वतो वृत्वा\" \"पुरुष एवेदं सर्वम्\" इति त्रिविधपरिच्छेदराहित्यमुक्त्तम्, अतश्चाधिकवस्तुनिषेधसिद्धिः- अधिकवस्तुसद्भावे सति परिच्छेदाभावायोगात्, अत ईदृशानि वाक्यान्यनुसन्धेयानीति भावः ।।\nपरैस्तु- सम्बन्धव्यपदेशो नाम \"सता सोम्य तदा संपन्नो भवति\" \"प्राज्ञेनात्मना संपरिषवक्त्तः\" इति दर्शितः । भेदव्यपदेशश्च \"य एषोऽन्तरादित्ये हिरण्मयः पुरुषो दृश्यते\" \"य एषोऽन्तरक्षिणि पुरुषः\" इति दर्शितः, स्थानविशेषा\"दित्यादि सूत्राणि सम्बन्धभेदव्यपदेशपरिहारपराणि व्याख्यातानि,उपाधिभेदापेक्षया भेदव्यपदेशो न स्वरूपतः, भेदोपशम एव सम्बन्धे ईदृशः सम्बन्ध उपपद्यते, \"स्वमपीतः\" इति स्वरूपसम्बन्धश्रवणात्, \"सर्वं तं परादा\"दित्यादिरन्यप्रतिषेधः, अनेन सेत्वादिव्यपदेशनिराकरणे सर्वगतत्वं सिद्धं भवति, अन्यथा वस्त्वन्तराद्वयावृत्तत्वेनात्मनः परिच्छेदः स्यात्, सर्वगतत्वं चास्यायामशब्दादिभिर्ज्ञायते इति व्याचक्षते, तत्र न तावज्जगत्कारणद्व्रह्मणो विलक्षणवस्तुमात्रमिहनिषेध्यम्, किन्तूत्कृष्टं तत्त्वान्तरम्, प्रामाणिकस्य प्रधानजीवेश्वरवैलक्षण्यस्यानिषेध्यत्वात्, कार्यकारणभेदनिषेधस्य चारम्भणाधिकरणे कृतत्वात्, सेतून्मानभेदव्यपदेशादीनां कार्यकारकारणभेदसाधकत्वाभावाच्च, न हि कारणमेव स्वकार्यप्राप्त्यै सेतुरितिनियमः, सर्वगतत्वस्य सिद्धान्तहेतुतयोक्त्तत्वाच्च नान्यमात्रं प्रतिक्षेप्यम्, तस्य भेदसाधकत्वात्, व्याप्तिर्हि व्याप्यव्यापकभेदमवगयति, अत उत्कृष्टतत्त्वनिषेधार्थत्वे अधिकरणस्य सिद्धे सुषुप्तिवाक्यप्रतिवाक्यप्रतिपन्नस्सम्बन्धो न पूर्वपक्षबीजं भवति, कारणाद्व्रह्मणः सुषुप्तस्योत्कषर्ाभावात्, अत एवादित्यादिरूपस्थानकृतो भेदश्च न पूर्वपक्षयुक्त्तिः, अत एव \"स्थानविशेषा\"दिति सूत्रं न सम्बन्धभेदव्यपदेशपरम्, \"कतम आत्मेति\" \"योऽयं विज्ञानमयः\" इत्यादिप्रकरणे सुषुप्त्युत्क्रान्त्योर्भेदेन व्यपदेशात् परमेश्वरो विवक्षित इति समर्थितत्वात् तन्निरासश्चानुपपन्नः \"तथान्यप्रतिषेधा\"दिति सूत्रं च \"यस्मात्पर\" मित्यादिवाक्यः विषयम्, न तु \"सर्वं तं परादा\"दित्यादिवाक्यविषयम्, उत्कृष्टान्यनिषेधस्यैवाधिकरणकृत्यवात्, अनेन- सेत्वादिनिर्देशनिराकरणेन अन्यप्रतिषेधाश्रवणेन च सर्वगतत्वं सिध्यति, तच्चायामशब्दादिभिः सिध्यतीति योजनायां वाक्यभेदः तच्छब्दाध्याहारश्च, सर्वगतत्वं च भेदसाधकत्वात् भवतां विरुद्धम्, न च भेदे सति वस्तुतः परिच्छेदः स्यात् तस्य भेदरूपत्वाभावात् । अन्ये तु- सम्बन्धभेदव्यपदेशौ वयमिव वर्णयन्त एव \"स्थानविशेषा\" दिति सूत्रमपि तयोः परिहारपरमाहुः, विकारवर्त्तिनो ब्रह्मणो बहिर्विकारमवस्थितं ब्रह्म प्रति सेतुत्वम्, \"ततो यदुत्तरतर\"मिति च परमाकाशवर्त्तिन ईश्वरस्य विकारस्थादीश्चरात् भेदव्यपदेश इति न स्वरूपभेद इति, उपपद्यते चैवम्- अन्यथेश्वरद्वयप्रसङ्गात् \"तस्मात्सर्वगतः शिवः\" इत्युक्त्तं सर्वगतत्वम् । अनेन सेत्वादिव्यपदेशनिर्वाहेणोपपादितं भवति, तच्च \"ज्यायान् पृथिव्या\" इत्यादिभिरायामशब्दादिभिः सिद्धमिति, तदपि न साधीयः- अनवछिन्नब्रह्मानुभवस्य ब्रह्मोपासनलभ्यत्वशास्त्रान्न देशभेदापेक्षं सेतुत्वं वाच्यम्, \"सर्वं ह पश्यः पश्यति\" \"इमान्\nलोकान् कामान्नीकारूप्यनुसञ्चरन्\" इति हि श्रूयते, विकारावस्थितादीश्वरात्परमाकाशस्थस्योत्तरत्वमिति निर्वाहोऽप्ययुक्त्तः\" \"वृक्ष इव स्तब्धो दिवि तिष्ठत्येकस्तेनेदं पूर्णं पुरुषेण सर्वम् । ततो यदुत्तरतर\"मिति परमाकाशस्थात् पुरुषादुत्तरत्वप्रतीतेः, अनेन- सेतुत्वादिव्यपदेन्यपरत्वकथनेन \"तस्मात्सर्वगतः शिवः\" इत्युत्तरवाक्यस्थ सर्वगतत्वमुपपादितं भवतीत्यप्ययुक्त्तम् पूर्वपक्षदृष्टया पूर्ववाक्योक्त्तात् कारणपुरुषात्\nपरत्वेऽप्युत्तरवाक्यप्रतिपाद्यस्य सर्वगतत्वे विरोधदाभावात्, अतो वाक्यान्तरसिद्धायाः कारणवस्तुनो व्याप्तेरसङ्कोच एव तत उत्कृष्टस्याभावे हेतुत्वेन विवक्षितः ।।\n।। पराधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.2.7 पराधिकरणम्\n24. सेतुं तीर्त्वेत्यधीतेः परिमितिवचनात् प्राप्यसम्बन्धितोक्ते-  \nरन्याधिक्यश्रुतेरप्यतिवहननयात्कारणं प्रापकं स्यात् ।  \nप्राप्यं त्वन्यद्भवेदित्यसदनवधिके कारणे प्राप्यतोक्तेः  \nसेतुत्वाद्युक्तिरस्मिन् बहुभिरविहतां वृत्तिमङ्गीकरोतु ॥\n25. सेतुत्वं सेतुतुल्याद्विधरणनियमाद्बन्धनाद्वात्र युक्तं  \nव्याप्तेऽप्यस्मिन्नुपाधेः परिमितिवचनं सार्थकं सूत्रितं प्राक् ।  \nचातुष्पद्यञ्च तत्तन्मतिसमनुगुणं कल्प्यतेऽनन्तभूम्नः  \nस्वस्येत्येवामृतस्येत्यभिहितमथवा मुक्तिरेवामृतं स्यात् ॥\n26. अन्यस्याधिक्यवादे परमवधितया कारणं यत्र दृष्टं  \nतत्र ह्यव्याकृतादिस्तदवधिरितरापेक्षयासौ परश्च ।  \nयस्मादन्यत्परं नेत्यभिहितविषये तत्परोक्तेरयुक्तेः  \nएवन्त्वादित्यनूक्तिस्तत इति यदि वा व्याप्ययुक्तं तदस्तु ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.2.7 पराधिकरणम्\n24. भाष्य एव पूर्वाधिकरणनिगमनवाक्यान्वितेनोत्तराधिकरणोपक्रमवाक्येन सङ्गतिरुच्यते 'ब्रह्मणो निर्दोषत्वेन कल्याणगुणाकरत्वेन चोभयलिङ्गत्वमपि सिद्धम् । इदानीमस्मात् परस्माज्जगन्निमित्तोपादानरूपपरमकारणात् परब्रह्मणः परमपि किञ्चित् तत्त्वमस्तीति कैश्चिद्धेत्वाभासैराशङ्क्य निराक्रियते' इति । तदर्थविचारस्तु - यदिदमुभयलिङ्गं ब्रह्म किमस्मात्परमपि किञ्चित् तत्त्वमस्ति ? उत नेति । किमस्यैव परत्वे सेतून्मानसम्बन्धभेदव्यपदेशानामुपपत्तिरस्ति ? न वेति । अत्र सूत्रकारेणोपात्तान् पूर्वपक्षहेतूननुक्रमेणानूद्य सौत्रक्रमेण परिहारमपि दर्शयति - सेतुमिति । 'एतं सेतुं तीर्त्वा' इति तरितव्यत्ववचनात् 'चतुष्पाद् ब्रह्म षोडशकलम्' इति ब्रह्मणः परिमितत्ववचनात् प्राप्यसम्बन्धितोक्तेः 'अमृतस्यैष सेतुः' इति प्राप्यस्यान्यस्यामृतस्य प्रापकतया तत्सम्बन्धित्वेनाभिधानात्, अन्याधिक्यश्रुतेरपि 'परात्परं पुरुषमुपैति दिव्यम्' 'परात्परं यन्महतो महान्तम्' इति सर्वस्मात् परस्यान्यस्य श्रुतेश्च । अतिवहननयात् आतिवाहिकन्यायेनायं परमपुरुषो विश्वकारणभूतः प्रापक एव स्यान्न पुनः प्राप्यः । प्राप्यञ्चान्यदेव किञ्चिद् भवेदिति व्योमातीतवादिनः । तदिदं प्रतिक्षिपति - असदिति । यज्जगत्कारणं तदेव ध्येयम् 'कारणं तु ध्येयः' इति नियमात् । यच्च ध्येयं तदेव प्राप्यम् 'ब्रह्मविदाप्नोति परम्' 'ब्रह्म वेद ब्रह्मैव भवति' इति प्राप्यप्रापकयोरेकत्वनिर्णयात् । अतो योऽमृतस्य सेतुस्तदेवामृतमिति त्रय्यन्तवादिनां निर्णयः । अस्मिन् ब्रह्मणि सेतुत्वाद्युक्तिः कथमिति चेदत्रोत्तरम् - सेतुत्वेति । बहुप्रमाणैरविरुद्धां वृत्तिमङ्गीकरोतु । ईश्वरस्यैव तावत्प्राप्यत्वं प्रापकत्वञ्च सकलवेदान्तसिद्धत्वादङ्गीकरणीयमेव । तेन सेतुत्वाद्युक्तीनां योग्यार्थकल्पनयार्थोपवर्णनं कार्यमित्यर्थः । अन्यथा लोके मुख्यामुख्यप्रयोगविभागो न स्यात् । अमुख्यप्रयोगाणां परित्याज्यत्वञ्च स्यात् । उपक्रमोपसंहारादितात्पर्यलिङ्गपरिशोधनेन विदुषां तत्रतत्र वाक्यार्थोपवर्णनमपि न स्यादिति सर्वशास्त्रसङ्क्षोभः ॥25. अत्र पूर्वं सेतुत्वादिवचनं योग्यार्थकल्पनया योज्यमित्युक्तम् । तानेव योग्यानर्थाननुक्रमेण दर्शयति - सेतुत्वमिति । सेतुत्वं सेतुतुल्याद् विधरणनियमात् - धारकत्वनियमादित्यर्थः । भगवानेव हि सर्वधारकः । अर्थान्तरमप्याह - बन्धनादिति स एव भगवानसङ्करेण सर्वमपि तत्त्वजातं सम्बध्नाति । परिमितिवचनस्यापि गतिमाह - व्याप्तेऽपीति । व्याप्तेऽप्यस्मिन्परस्मिन् ब्रह्मणि परिमितिवचनं सार्थकमिति दहराकाशादिप्रसङ्गेषु तत्रतत्र सूत्रितमेव । 'चतुष्पाद् ब्रह्म' इति वचनं तु 'पादोऽस्य विश्वा भूतानि' इतिवत् तत्तच्छ्रुतिभिरनुगुणमेव कल्पनीयमनन्तभूम्नोऽपि ब्रह्मणः । 'अमृतस्यैष सेतुः' इत्यमृतरूपस्य ब्रह्मण इति वा ब्रह्मप्राप्तिरूपमोक्षस्यामृतस्येति वा योजनीयम् ॥26. अत्र नारायणस्य परत्वमङ्गीकृत्य तस्मादप्यन्यस्य परत्वमुच्यत इति पूर्वपक्षिणा वर्ण्यते । तत्र दृष्टान्तोऽप्युक्तः । यथा 'अक्षरात् परतः परः' इत्यत्र परतोऽक्षरादन्यः पर(तर?) इति पर उच्यत इति । एवमुक्ते दृष्टान्तदार्ष्टान्तिकयोर्वैषम्यमाह - अन्यस्येति । अयमर्थः दृष्टान्ते हि प्रथमान्तपरशब्दनिर्दिष्टस्य परस्याधिक्यवादे पञ्चम्यन्तपरशब्दनिर्दिष्टमवधितया दृष्टम् । तस्य च परशब्दवाच्यत्वं तत्कार्यरूपमहदाद्यपेक्षयेति वचनान्निर्णीतम् । तत्र स्वकार्यापेक्षया परस्मादक्षरात् परो जीवो वा परमात्मा वेति वक्तुं शक्यते । इह पुनः 'न ह्येतस्मादिति नेत्यन्यत् परमस्ति' इति परमात्मापेक्षया परः प्रतिक्षिप्यते । तस्मादन्यः परो न कल्पनीय एव । ननु 'ततो यदुत्तरतरम्' इत्यत्र तच्छब्देन प्रकृतं परमपुरुषं निर्दिश्य ततोऽप्युत्तरतरं तत्त्वान्तरं निर्दिश्यते । अतः परमपुरुषादुत्तरं तत्त्वमस्तीति केचिदूचुः । तत् परिहरति - एवन्त्वादिति । तत्र तत इत्येवन्त्वादिति हेतुरनूद्यते । पूर्वं बहुभिः प्रमाणैः परमपुरुष एव परतत्त्वमित्युपपादितत्त्वादित्यर्थः । तेन 'यदुत्तरतरम्' इत्यादिकं परमपुरुषमेवाह नपुनस्तत्त्वान्तरम् । तत इति शब्दस्यार्थान्तरमप्याह - यदि वेति । ततः परमपुरुषव्याप्यत्वेन पूर्वोक्तात् प्रपञ्चात् उत्तरतरं यदरूपमनामयमित्यन्वयः । अत्रापि परमपुरुष एव परत्वेनोच्यते । यदि परमपुरुषादुत्तरतरं वस्त्वस्तीत्यभिधीयते तदा प्रकरणोपक्रमे पुरुषसूक्तप्रत्यभिज्ञानेन परमपुरुषादुत्तरस्य प्रतिक्षेपादुपक्रमोपसंहारयोरुपक्रमबलीयस्त्वस्य न्याय्यत्वादुपक्रमानुगुण्येनोपसंहारवाक्यमस्मदुक्तप्रक्रिययैव योजनीयमिति भावः । इयमत्र शब्दयोजना - अन्यस्येश्वरस्य 'अक्षरात्परतः परः' इत्याधिक्यवादे परं प्रकृत्यादिकं अवधितया यत्र दृष्टं तत्र तस्मिन्नेवोदाहरणे तदवधिरव्याकृतादिस्तदपेक्षया अवधिः स्यात् । स्वयञ्च 'अक्षरात् परतः परः' इति स्वकार्यवर्गात् परत्वेनापि निर्दिश्यते । अत्र तु 'न ह्येतस्मादिति नेत्यन्यत्परमस्ति' इति 'इति न' इत्युपदिष्टादन्यत्परं नास्तीति परान्तरराहित्येनोपदिष्टे विषये तत्परोक्तेस्तस्मात्परस्यान्यस्योक्तेरयुक्तेः । तेन परत्वकल्पनं परमपुरुष एव पर्यवस्यति । 'ततो यदुत्तरतरम्' इत्यत्र तु पञ्चम्यन्तस्य तच्छब्दस्य हेतुपरत्वमित्येको निर्वाहः । अवधिपरत्वेऽपि पूर्वोक्तात् परमपुरुषव्याप्यात् प्रकृतत्वेन तच्छब्देन निर्देष्टुं योग्यादित्यपरो निर्वाह इति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.2.7 पराधिकरणम्\nउभयलिंगाधिकरणे 'नह्येतस्मादितिनेत्यन्यत्परमस्ती'ति ब्रह्मणोऽन्य दुत्कृष्टं वस्तु नास्तीत्युक्तम्। तदाक्षिप्य समर्थ्यत इतदि सङ्गतिः। अहिकुण्डलाधिकरणं तु प्रासाङ्गिकमिति मूलाधिकरणेनेयं सङ्गतिः। जन्मादिसूत्रमारभ्य प्रतिपादितात् ब्रह्मणः परंवस्त्वस्ति नवेति सेतुत्वादिव्यपदेशानां गत्यन्तरहासम्भवसम्भवाभ्यां संशये पूर्वः पक्षः। ब्रह्मणः परमपि किंचित्तत्वमस्ति। सेत्वादिव्यपदेशेभ्यः। सेतुव्यपदेशस्तावत् 'अथ य आत्मा स सेतुर्विधृतिरेषां लोकानामसम्भेताये'ति। अनेन प्रसिद्धसेतोः कूलान्तरमिवब्रह्मणः प्राप्यान्तरमस्तीति गम्यते। नच 'एषांलोकानामसम्भेदाये'ति श्रुतासङ्करकारित्वेन दहराकाशरूपस्य ब्रह्मणस्सेतुत्वव्यपदेशोपपत्तिरितिवाच्यम्। 'एतं सेतुं\" तीर्त्वान्धस्सन्ननन्धोभवती'ति तत्रैव प्रकरणे तरितव्यत्वश्रवणेन प्राप्यान्तरप्रापकत्वस्यापि तत्स्सेतुशब्दात् प्रतीतेः। तथा इयत्तापरिच्छेदरूपोन्मानव्यपदेशो द्दश्यते 'तदेतद्ब्रह्मचकतुष्पात्षोडशकल'मिति। चत्वारः पादास्तत्रैव निरूपिताः 'प्राचीदिक्कलाप्रतीचीदिक्कलादक्षिणादिक्कलोदीचीदिक्कलैष वै सोम्य चतुष्कलः पादो ब्रह्मणोऽनन्तवान्नाम अग्निः कलासूर्यः कला चन्द्रः कलाविद्यत्कलैष वै सोम्य चतुष्कलः पादो ब्रह्मणो ज्योतिश्मान्नाम प्राणःकलाचक्षुः कला श्रोत्रंकला मनः कलैषवैसोम्य चतुष्कलः पादोब्रह्मण आयतनवान्नामेति। गवांपादेषु परतौ द्वौ खुरौ पश्चाद्वौपार्ष्णी इत्येकैकस्मिन् पादे चत्वारश्चत्वारश्शफास्संति ते कलाशब्देनोच्यंते। एवं परिमितं ब्रह्मेत्परिमितं यत्प्राप्यं\" मोक्षशास्रेषु 'पादोस्य सर्वाभूतानि त्रिपादस्यामृतं दिवि'त्यादिषु स्वेकदेशविश्रां तसकलप्रपञ्च प्रसिद्धं तत्ब्रह्मणोन्यत् तत्प्राप्यमवसीयते।साक्षादेवमुक्त्प्राप्यस्य ब्रह्मणश्च प्राप्यप्रापकभावसंबन्धस्यापि व्यपदेशो द्दश्यते। 'अमृतस्य परं सेतुं दग्धेंधनमिवानल'मिति। तथाभेदव्यपदेशश्च द्दश्यते। 'तेनेदपूर्णं पुरुषेण सर्व'मिति ब्रह्मप्रकृत्य 'ततोयदुत्तरतरंतदरूपमनामयं य एतद्विदुरसमृतास्ते भवन्त्यथेतरे दुःखमेवापियन्ती'ति। एवमेभ्यो हेतुभ्यः परस्माद्ब्रह्मणः परं मुक्तपाप्यं तत्वमस्तीति। प्राप्तेऽभिधीयते। नास्तिपरब्रह्मणः परंतत्वांतरम्। न हि जन्मादिसूत्रमारभ्य सकलजगदगिन्ननिमित्तोपादानतया मुक्तोपास्यतया मुक्तप्राप्यतया च तत्र तत्र प्रतिपादितादनुपदमेव 'नह्येतस्मादिति नेत्यन्त्पतमस्ती'ति सर्वोत्कृष्टतया प्रतिपादिताच्चब्रह्मणः परं तत्त्वातरमस्तीति शङ्का हृदयमधिरोहति। सेत्वादिव्यपदेशानां गतिमात्रं वक्तव्यं तदुच्यते। सेतुव्यपदेशो वाक्यशेषश्रुतासंकरकारित्वमात्रेण। सेतुं तीर्त्वेति तरतिः प्राप्त्यर्थः यथा वेदं तरतीति। चतुष्पाद्ब्रह्मेत्यादिव्यपदेश उपासनार्थः। स्वयमनुन्मितस्योपासनार्थमपि कथमुन्मितत्वव्यपदेश इति चेत्। प्रकाशवदिति ब्रूमः। द्दश्यते हि सौरप्रकाशादेर्विततस्यापि वातायनादिस्थानभेदोपाध्यवच्छेदात् परिच्छिन्नत्वं। प्राप्यप्रापकभावव्यपदेशश्चाभेदेऽप्युपपद्यते प्राप्यस्य परमपुरुषस्य स्वप्राप्तौ स्वस्यैवोपायत्वात्। 'यमेवैष वृणुते तेन लभ्यस्तस्यैष आत्मा विवृणुते तनूं स्वा' मित्यनन्योपायत्वश्रवणात्। अतो नातिवाहिकवत् ब्रह्मणः प्राप्यांतरप्राप- कत्वम्। भेदव्यपदेशस्त्वसिद्धः। 'ततो यदुत्तरतर'मित्यत्र तत् इत्यस्य हेतुपञ्चमीत्वेनावधिपञ्चमीत्वाभावात्। यस्मात्परं नापरमस्ति किंचिदिति पूर्वमंत्रे ब्रह्मणोन्यत्परमुत्कृष्टं नास्तीत्युक्तत्वेन 'वेदाहमेतं पुरुषं महान्त'मिति पूर्वमंत्रे तद्वदनस्यामृतत्वसाधनताया उक्तत्वेन च तदनन्तरं तस्मात्परस्योक्तेस्तद्वदनरहितानाममृतत्वाभावोक्तेश्चो- पक्रमविरुद्धात्। अतः पूर्वोक्तं परमपुरुषादन्यदुत्कृष्टं नास्तीत्येतत्तस्यैव सर्वोत्कर्षत्वे हेतुत्वेन तत इति पञ्चम्यन्तं\" पदं परामृशतीत्येन युक्तम्। अपि च 'तेनेदं पूर्णं पुरुषेण सर्वं। 'अन्तर्बहिश्च तत्सर्वं व्याप्य नारायणः स्थित' इत्यादिकात् परमपुरुषस्य सर्वव्यापकत्ववचन जातादपि तस्मात्परं तत्त्वं नास्तीत्यवसीयते। तदधिकतत्त्वान्तर- सद्भावे तस्य सर्वशरीरकतया सर्वव्यापकोक्त्ययोगात्। तस्माद्ब्रह्मणः परं तत्त्वान्तरं नास्ति ब्रह्मैव मुमुक्षूपास्यं मुक्तप्राप्यं\" च परं तत्त्वमिति सिद्धम्।। संग्रहकारिकाः। तरितव्यसेतुभावोमिति रन्यप्रापकत्वमन्यावरता। गमयन्ति कारणमपि प्रापकमिति वोढ्टवत्ततोऽन्यत्।। प्राप्यं मैवं कारणमेव हि सर्वत्र प्राप्यमाम्नातम्। सेतुत्वाद्युक्तीनां तदनुगुणा वृत्तिरेष्टव्या।। सेतुरिहासङ्करकृत्तरतिः प्राप्तिर्मितिः परोपधिना। स्वस्य स्वप्रापकता चेष्टव्या पंचमी च हेत्वर्था।। इति पराधिकरणम्।।7।।"
                            }
                        ]
                    },
                    {
                        "verse_number": 14,
                        "original_text": "Adhikarana 3.2.8 फलाधिकरणम्\nफलमत उपपत्तेः॥3.2.37॥\nश्रुतत्वाच्च॥3.2.38॥\nधर्मं जैमिनिरत एव॥3.2.39॥\nपूर्वं तु बादरायणो हेतुव्यपदेशात्॥3.2.40॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.2.8 फलाधिकरणम्\nउक्त्तमुपासिसिषोपजननार्थं जीवस्य सर्वावस्थासु सदोषत्वं, प्राप्यस्य च परम पुरुषस्य निर्दोषत्वं, कल्याणगुणाकरत्वं, सर्वस्मात्परत्वं च अतः परमुपासनं विवक्षन्नुपासीनानां परस्मा देवास्मात्पुरुषात्तत्प्राप्तिरूपमपवर्गाख्यं फलमिति संप्रति ब्रूते तुल्यन्यायतया शास्त्रीयमैहिकामुष्मिकमपि फलम् अत एव परस्मात्पुरुषाद्भवतीति सामान्येन \"फलमतः\" इत्युच्यते ः कुत एतत्? उपपत्तेः- स एव हि सवर्ज्ञः सर्वशक्त्तिर्महोदारो यागदानहोमादिभिरुपासनेन चाराधित ऐहिकामुष्मिकभोगजातं स्वस्वरूपावाप्तिरूपमपवर्गं च दातुमीष्टे; न ह्यचेतनं कर्म्म क्षणध्वंसि कालान्तरभाविफलसाधनं भवितुमर्हति। 37।\n\"स वा एष महानज आत्माऽन्नादो वसुदानः\" \"एष ह्येवानन्दयाति\" इति भोगापवर्गरूपं पलमयमेव ददातीति हि श्रूयते सम्प्रति पूर्वपक्षमाह -। 38।\nअत एव- उपपत्तेः, शास्त्राच्च यागदानहोमोपासनरूपधर्ममेव फलप्रदं जैमिनिराचार्यो मन्यते लोके हि कृष्यादिकं दानादिकं च कर्म साक्षाद्वा एरम्परया वा स्वयमेव फलसाधनं दृष्टम्; एवं वेदेऽपि यागदानहोमादानां साक्षात्फलसाधनत्वाभावेऽपि परम्परया अपूर्वद्वारेण फलसाधनत्वमुपपद्यते तथा \"यजेत स्वर्गकामः\" इत्यादिशास्त्रमपि सिषाधयिषितस्वर्गस्य कर्त्तव्यतया यागाद्यभिदधदन्यथानुपपत्त्या अपूर्वद्वारेण फलसाधनत्वमवगमयति। 39।\nतुशब्दः पक्षव्यावृत्त्यर्थः; पूर्वोक्त्तं परमपुरुषस्यैव फलप्रदत्वं भगवान् वादरायणो मन्यतेः कुतः? हेतुव्यपदेशात्- यज देवपूजायामिति देवताराधनभूतयागाद्याराध्यभूताग्निवाय्यवादिदेवतानामेव तत्तत्फलहेतुतया तस्मिन्स्तस्मिन्नपि वाक्ये व्यपदेशात् \"वायव्यं श्वेतमालभेत भूतिकामो वायुर्वै क्षेपिष्ठा देवता वायुमेव स्वेन भागधेयेनोपधावति स एवैनं भूतिं गमयति\" इत्यादिषु कामिनः सिषाधयिषितफलसाधनत्वप्रकारोपदेशोऽपि विध्यपेक्षित एवेति नातत्परत्वशङ्का युक्त्ता एवमपेक्षितेऽपि फलसाधनत्वप्रकारे शब्दादेवावगते सति तत्परित्यागमश्रुतापूर्वादिपरिकल्पनं च प्रामाणिका न सहन्ते लिङादयोऽपि देवताराधनभूतयागादेः प्रकृत्यर्थस्य कर्तृव्यापारसाध्यतां व्युत्पत्तिसिद्धां शब्दानुशासनानुमतामभिदधति; नान्यदलौकिकमिति प्रागेवोक्त्तम् तदेवं \"वायुर्वै क्षेपिष्ठा देवता\" इत्यादिशब्दाद्वाय्वादीनां फलप्रदत्वमवगम्यते वाय्वाद्यात्मना च परमपुरुष एवाराध्यतया फलप्रदायित्वेन चावतिष्ठित इति श्रूयते- \"इष्टापूर्त्तं बहुधा जातं जायमानं विश्वं विभर्ति भुवनस्य नाभिः तदेवाग्निस्तद्वांयुस्तत्सूर्यस्तदुचन्द्रमाः\" इति; अन्तर्यामिब्राह्मणे च \"यो वायौ तिष्ठन् यस्य वायुः शरीरं, योऽग्नौ तिष्ठन्, य आदित्ये तिष्ठन्\" इत्यादि श्रूयते स्मर्यते च \"यो यो यां यां तनुं भक्त्तः श्रद्धयाऽर्चितुमिच्छति तस्य तस्याचलां श्रद्धां तामेव दिधाम्यहम्। स तया श्रद्धया युक्त्तस्तस्याराधनमीहते लभते च ततः कामान्मयैव विहितान् हि तान्\" इति अहं हि सर्वयज्ञानां भोक्त्ता च प्रभुरेव च\" इति, प्रभुरिति फलप्रदायीत्यर्थः \"देवान् देवयजो यान्ति मद्भक्त्ता यान्ति मामपि यान्ति मद्याजिनोऽपि माम्\" इति च लोके च कृष्यादिभिर्विचित्ररूपान् द्रव्यविशेषान् सम्पाद्य तै राजानं भृत्यद्वारेण साक्षाद्वाऽर्चयन्ति, अर्च्चितश्च राजा तत्तदर्चनानुगुणं पलं च प्रयच्छन् दृश्यते वेदान्तास्तु अतिपतितसकलेतरप्रमाणसम्भावनाभूमिं निरस्तसमस्ताविद्यादिदोषगन्धं स्वाभाविकानवधिकातिशयापरिमितोदारगुणसागरं पुरुषोत्तमं प्रतिपाद्य तदाराधनरूपाणि च यागदानहोमात्मकानि, स्तुतिनमस्कारकीर्त्तनार्चनद्यानानि च तदाराधनानि, आराधितात्परस्मात्पुरुषाद्भोगापवर्गरूपं फल च वदन्तीति सर्वं समञ्जसम्। 40।\n।। इति फलाधिकरणम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.2.8 फलाधिकरणम्\nकिं वेदोदितं यागदानहोमादिकमुपासनाख्यं च “ यजेत “ उपासीतेति कामिनो मुमुक्षोश्च कर्तव्यतया श्रूयमाणं कर्मैवापूर्वद्वारेण भोगापवर्गरूपफलदम्, उत तत्तदाराधनैः प्रीतः परमपुरुष एव फलद इति संशयः कर्मैवेति पूर्वः पक्षः लोके मर्दनादेः कृष्यादेश्च कर्मण एव साक्षात्परम्परया वा फलप्रदत्वदर्शनात् वेदे च “ यजेत स्वर्गकामः\" “ आत्मानमेव लोकमुपासीत “ इति कामिनो मुमुक्षोश्च कर्तव्यतया श्रूयमाणं कर्म तत्तत्फलसाधनतयाऽवगतं क्षणिकमप्यपूर्वद्वारेण भोगापवर्गरूपसर्वफलप्रदम् राद्धान्तस्तु - कर्तव्यतयाऽवगतस्य यागादेरुपासनस्य च “ यज देवपूजायामित्यादिनाऽवगतधात्वर्थस्वाभाव्यात्, “ वायुमेव स्वेन भागधेयेनोपधावति स एवैनं भूतिं गमयति “ इति वाक्यशेषाच्च, “ इष्टापूर्तं बहुधा जातं जायमानं विश्वं बिभर्ति भुवनस्य नाभिः, तदेवाग्निस्तद्वायुस्तत्सूर्यस्तदु चन्द्रमाः “ स तया श्रद्धया युक्तस्तस्याराधनमीहते लभते च ततः कामान्मयैव विहितान्हि तान् ॥” अहं हि सर्वयज्ञानां भोक्ता च प्रभुरेव च “ स्वकर्मणा तमभ्यर्च्य सिद्धिं विन्दति मानवः “ तत्प्रसादात्परां शान्तिं स्थानं प्राप्स्यसि शाश्वतम् “ इत्यादिश्रुतिस्मृतिभ्यश्च, परमपुरुष एव कर्मभिरुपासनेन चाराधितो भोगापवर्गरूपफलप्रदः लोके च कृष्यादिकर्मभिस्सस्यादिकमुत्पाद्य, तेन भृत्यद्वारेण साक्षाद्वा राजानमभ्यर्च्य, तत एवापेक्षितानि लभन्ते; अतः परमपुरुष एव फलप्रदः ॥ सूत्रार्थस्तु - फलमत उपपत्तेः अतः - परस्माद्ब्रह्मण एव कर्मभिरुपासनेन चाराधितात् भोगापवर्गरूपफलम् कुतः? उपपत्तेः - कर्म हि क्षणध्वंसि न कालान्तरभाविफलायालम् ; स हि सर्वज्ञस्सर्वशक्तिः परमकारुणिको महोदारः अनादिरनन्तश्च सर्वेश्वरः स्वाराधनरूपेण कर्मणा आराधितः फलप्रद इत्युपपद्यते ॥\n\"स वा एष महानज आत्मा अन्नादो वसुदानः\", \"एष ह्येवानन्दयाति\" इति भोगापवर्गरूपं फलमयमेव ददातीति हि श्रूयते ॥\nयागादिकमुपासनात्मकं च धर्ममेव फलप्रदं जैमिनिराचार्यो मन्यते; अत एव - उपपत्तेश्श्रुतत्वाच्चेत्यर्थः लोके कृष्यादेर्मर्दनादेश्च कर्मण एव साक्षात्परम्परया वा फलदायित्वदर्शनात् वेदेऽपि तथैव युक्तमित्युपपत्तिः उपपद्यते चापूर्वद्वारेण साधनत्वम् “ यजेत स्वर्गकामः “ ब्रह्मविदाप्नोति परमिति कामिनः कर्तव्यतया कर्मविधानान्यथानुपपत्त्या कर्मैवापूर्वद्वारेण फलसाधनमित्यवगम्यते ॥\nपक्षव्यावृत्त्यर्थः पूर्वोक्तं परमपुरुषस्यैव फलप्रदत्वं भगवान् बादरायणो मन्यते कुतः? हेतुव्यपदेशात् - 'वायुमेव स्वेन भागधेयेनोपधावति स एवैनं भूतिं गमयति' इति वाय्वाद्यात्मना अवस्थितस्य परमपुरुषस्यैव फलप्रदत्वव्यपदेशात् 'यो वायौ तिष्ठन्' इति च वाय्वाद्यात्मना स एव व्यवस्थितः श्रूयते 'तदेवाग्निस्तद्वायुस्तत्सूर्यस्तदु चन्द्रमाः' इति च तत्परित्यागेनापूर्वस्य फलसाधनत्वकल्पने श्रुतहानमश्रुतकल्पनं च विध्यपेक्षितफलसाधनत्वप्रकारे वाक्यशेषेणावगते सति न फलसाधनत्वप्रकारकल्पनं न्याय्यम्, यथैव हि रात्रिसत्रादिष्वधिकारी न कल्प्य (धिकारकल्पनम्) इत्यर्थः ॥ ४० ॥ इति फलाधिकरणम् ॥ ८॥ इति श्रीभगवद्रामानुजविरचिते वेदान्तदीपे तृतीयस्याध्यायस्य द्वितीयः पादः ॥२॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.2.8 फलाधिकरणम्\nअतः परस्माद्ब्रह्मण एव कर्मभिरुपासनेन चाराधितात् भोगापवर्गरूपफलं सिध्यति। कर्म क्षणध्वंसि न कालान्तरभाविफलायालमिति सर्वज्ञात् परमकारुणिकात्  फलसिद्धिरुपपद्यते ॥\nश्रुतमेव हि \"अन्नादो वसुदानः\", \"एष ह्येवानन्दयाति\" इत्यस्यैव फलदायित्वम् ॥\nधर्ममेव, अतः - उपपत्तेः श्रुतत्वाच्च, फलदायिनं जैमिनिर्मेने । उपपत्तिस्तु कृष्यादेर्मर्दनादेश्च कर्मणः साक्षात्परंपरया वा फलसिद्धिदर्शनम्। श्रुतत्वं च कामिनः कर्तव्यतया कर्मविधानान्यथानुपपत्त्या कर्मैवापूर्वद्वारेण तत्तत्फलसाधनमिति निश्चयः ॥\nपूर्वोक्तं परमपुरुषस्यैव फलदायित्वं भगवान् बातरायणो मन्यते, \"वायव्यं श्वेतमालभेत\" इत्यादिषु \"स एवैनं भूतिं गमयति\" इति भगवदात्मकतया वाय्वादेः कर्मविधिष्वेव फलहेतुत्वव्यपदेशात्। वाक्यशेषस्थं च  विध्यपेक्षितं  \"प्रतितिष्ठन्ति ह वा\" इत्यादिषु स्वीक्रियते। \"यो वायौ तिष्ठन्\" इति हि श्रूयते ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.2.8 फलाधिकरणम्\nफलमत उपपत्तेः ।। 37 ।। सिद्धान्तोपक्रममिदमधिकरणम्, अवान्तरसङ्गत्यर्थमनुवदति । उक्त्तमिति - सर्वस्मात्परत्वं प्राप्यत्वम्, तत्कल्याणगुणाकरत्वान्तर्भूतमपि पृथगधिकरणनिरूपितत्वात् पृथगुक्त्तम्, सूत्रे मुक्त्तिरिति न निर्दिष्टम्, अपि तु फलमिति साधारणनिर्देशः कृतः, अतस्तस्य प्रयोजनमाह - तुल्यन्यायतयेति । त्रिवर्गप्रदकर्माराध्यत्वफलप्रदत्वयोरपि मुमुक्षोरनुसन्धेयत्वात्तदप्यत्र निरूपितम्, अत उपासनोपयोग्यर्थविचारानन्तरं तदुपयोग्यर्थान्तरं निरूप्यत इति सङ्गतिरित्यर्थः । फलत्वमुक्त्तम्, फलप्रदत्वं निरूप्यत इति च सङ्गतिः, तच्च कल्या णगुण इति पादान्तर्भावः, पूर्वमीमांसायाम् अपूर्वाधिकरणे द्वारमात्रं निरूपितम्, अत्र तु द्वारविशेषो निरूप्यत इति भिदा, किं सापूर्वात्कर्मोपासनात् स्वर्गापवर्गफलोत्पत्तिः? उत कर्मोपासनाराधितात् वाय्वादिदेवतारूपात्केवलाच्च ब्रह्मण इति, किं \"स एवैनं भूतिं गमयति\" \"यमेवैष वृणुते तेन लभ्य\" इत्यादिवाक्यशेषो वाय्वादिरूपस्य केवलस्य च ब्रह्मणः फलप्रदत्वमवगमयति नेति, किं वाक्यशेषो यथाप्रतीतार्थपरः? उतातत्पर? इति, अतत्परत्वे तत्तद्देवतारूपस्य च केवलस्य ब्रह्मणः फलप्रदत्वाभावात् स पूर्वात्कर्मोपासनात्फलसिद्धिः स्यात्, अनन्यपरत्वे तु देवतारूपस्य केवलस्य चेश्वरस्य फलप्रदत्वावगमकत्वात् कर्मापासनाराधितात् तत्तद्देवतारूपात् केवलाच्च ब्रह्मणः फलसिद्धिः । सर्वज्ञत्वम् अर्थिनामपेक्षिततद्विरोधितन्निरासादिज्ञानोपयोगि, सर्वशक्त्तित्वम्भा- ग्यभोगोपकरणादिनिष्पादनप्रतिबन्धनिरसनोपयोगि, द्वयमपि लुब्धस्याकिञ्चित्करमिति महोदारत्वोक्त्तिः, ईश्वरस्य योग्यत्वमुक्त्तं, कर्मणस्त्वयोग्यत्वमाह - न हीति ।। 37 ।। ।। श्रुत्वाच्च ।। 38 ।।\nकेवलकर्मणो योग्यत्वाभावादीश्वरस्यैव योग्यत्वात्तस्यैव फलप्रदत्वं कल्प्यमित्युक्त्तं - तत्कण्ठोक्त्तं चेत्यस्य सूत्रस्यार्थः । अन्नादः- अन्नदः । अनन्तरसूत्रं पूर्वपक्षपरमित्याह - संप्रतीति ।। 38 ।।\n।। धर्मं जैमिनिरत एव ।। 39 ।। उपपत्तिं दर्शयति - लोके हीति । शास्त्रं दर्शयति - एवंवेदेऽपीति । \"स्वर्गकामो यजेते\"त्यत्र फलसाधनत्वं श्रुतमेव, तत्र सद्वारकत्वं कल्प्यमिति न विरोधः । सिद्धान्तसूत्रमुपादत्ते- ।। 39 ।।\n।। पूर्वं तु वादरायणो हेतुव्यपदेशात् ।। 40 ।। यज देवेत्यादि - तथा व्यपदेशं दर्शयति । वायव्यमिति - मन्त्रार्थवादयोरनुष्ठेयार्थप्रकानस्तुत्योन्यपरत्वान्न स्वार्थे प्रमाण्यमित्यत्राह - विध्यपेक्षित एवेति । मन्त्रार्थवादयोः प्रतीयमानार्थे तात्पर्याभावेपि रात्रिसत्रप्रतिष्ठापगोरणशतयातनासाध्यसाधनभावशर्कराञ्जनद्रव्यपशुविशेषादिरर्थवादाद्युक्त्तोऽप्यर्थो विध्यपेक्षिततया भवद्धिरेव स्वीकृत इति भावः । देवतानामपि\nफलप्रदत्वमस्तु ततः किमपूर्वस्य फलप्रदत्वानभ्युपगम इत्यत्राह - एवमिति । श्रुतहानमश्रुतकल्पनं चानुपपन्नमित्यर्थः । अश्रुतकल्पनं हि कल्प्यापूर्ववादे, वाच्यापूर्ववादे तन्नास्तीत्यत्राह - लिङादयोऽपीति । पूर्वास्मिन् पक्षे अपूर्वमेव कल्प्यम्, अन्यत्र त्वपूर्वं, तस्य लिङो वाच्यत्वं च कल्प्यमित्यर्थः, प्रागेव- प्रथमाधिकरण एवेत्यर्थः । ततः किमित्यत्राह - तदेवमिति । ततः किं परमपुरुषस्य फलप्रदत्व इत्यत्राह - वायवाद्यात्मना चेति । अयमर्थस्सम्भवतीति दर्शयति - लोके चेति । विग्रहाद्यभावं ये त्वनुमानादिभिः साधयन्ति, तन्मते तदुक्त्तानुमानं कालात्ययापदिष्टमित्यभिप्रायेणाह - वेदान्तास्त्विति । स्तुतिनमस्कारादीनामुपबृहणसिद्धत्वात्तेषां ध्यानेन सह कीर्त्त\nनम्, सर्वं समञ्जसम्विध्यर्थवादमन्त्राणां सर्वेषां सामञ्जस्यमित्यर्थः ।। 40 ।।\n।। फलाधिकरणं समाप्तम् ।। 8 ।।\nइति श्रीहारीतकुलतिलकवाग्विजयसूनुना श्रीरङ्गराजदिव्याज्ञालब्धवेदव्यासापरनामधेयेन\nश्रीमद्वरदाचार्यपादसेवासमधिगतभगवद्रामानुजविरचितशारीरकमीमांसाभाष्यहृदयेन\nश्रीसुदर्शनसूरिणा विलिखितायां श्रुतप्रकाशिकायां तृतीयस्याध्यायस्य द्वितीयः पादः ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.2.8 फलाधिकरणम्\n27. आराध्यः कर्मकाण्डस्थितनयनिवहस्थापितानां क्रियाणां  \nअध्यक्षो देवतानामनुपधिमहिमा मध्यकाण्डोदितानाम् ।  \nअत्राप्येतावतोक्तो भवभयचकितप्राप्त्युपास्त्येकलक्ष्यं  \nतत्तच्छास्त्रार्थयोग्यं दिशति फलमिति स्थाप्यतेऽथात्युदारः ॥\n28. कृष्यादेर्मर्दनादेरपि भवति फलं द्वारतो वान्यथा वा  \nधर्माणां साधनत्वं श्रुतिभिरवगतं दोषबाधोज्झिताभिः ।  \nतस्मादीशप्रसादात्फलमिति तु वचस्तत्प्रशंसेति चेन्न  \nश्रौताराध्यप्रसादत्यजनकदनतोऽपूर्वकॢप्तेरयोगात् ॥\n29. यद्यप्याराध्यमूलं फलमपि फलितं देवताधिक्रियायां  \nकर्मापेक्षा तथोक्ता फलजननपरप्रेरणादौ तथापि ।  \nसाक्षित्वानादरत्वप्रभृतिपरगुणान् प्रेक्ष्य तत्प्रीणनादौ  \nशङ्कातङ्कैर्निरुद्धांस्त्वरयितुमधुना तादृशोदारतोक्तिः ॥\n30. सम्राजस्सानुकम्पात्पितुरुचितविदस्साम्यभाजो वदान्यात्  \nस्थाने विन्दन्ति पुत्रा नियतरुचिभिदायन्त्रितास्तं तमर्थम् ।  \nतत्र प्राप्यं स्वतो यद्विहतिरिह यतस्तत्प्रशान्तिश्च यस्माद्  \nदेयं यच्चाविशेषाद्दमनमपि यथालोकमत्रापि तत्स्यात् ॥\n31. शुद्धानन्दे तदित्थं शुभगुणजलधौ सत्यनित्यस्वदेहे  \nदेवीभूषायुधाद्यैरतिशयिनि कनद्भोगलीलाविभूतौ ।  \nशेषित्वाधारभावप्रभृतिबहुविधस्थास्नुसम्बन्धदीप्ते  \nदृष्टिस्स्वर्गापवर्गप्रसवितरि हरौ निर्निमेषा श्रुतिर्नः ॥\n32. पादे स्वप्नार्थहेतुस्तदयमिह सुषुप्त्याधृतिस्सुप्तगोप्ता  \nमुग्धोद्बोधादिकर्ता त्वनघशुभगुणोऽचिद्भिरंशी स्वदेहैः ।  \nपारम्यस्यैकसीमा सकलफलद इत्युच्यते भक्तिभूम्ने  \nसत्ये ह्येवं गुणादावथ परभजने रूपभेदादि चिन्त्यम् ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.2.8 फलाधिकरणम्\n27. अत्र पूर्वोत्तराधिकरणयोस्सङ्गतिमाह - आराध्य इति । यत्र हि परत्वमौदार्यञ्च स एव हि सेव्य इति लोकप्रसिद्धम् । परत्वे सत्यपि कदर्यस्यासेव्यत्वात् । तथौदार्ये सत्यपि निर्धनस्यासेव्यत्वात् । तेनोत्तरपादप्रतिपाद्योपास्यत्वसिद्ध्यर्थं भगवतः परत्वमुक्तं पूर्वाधिकरणे । इह पुनः फलप्रदत्वकथनात् औदार्यमुच्यत इति पूर्वोत्तराधिकरणसङ्गतिः । तदिदं परत्वं भगवतस्त्रिकाण्ड्यां सर्वत्रोक्तमनूद्य तदन्वितमौदार्यमधुना प्रख्याप्यते । अन्वयार्थस्तु - 'सर्वे वेदा यत्रैकं भवन्ति', 'सर्वे होतारो यत्रैकं भवन्ति' । 'वर्णाश्रमाचारवता' इत्यादिभिः प्रमाणैः प्रथमकाण्डे विष्णुरेव सर्वकर्मसमाराध्यतया निर्णीतः । मध्यमकाण्डेपि 'अग्निरवमो देवतानां विष्णुः परमः' इति स एव सर्वदेवतान्तर्यामित्वेन तदध्यक्षतया प्रतिपादितः । अस्मिन्नपि ब्रह्मकाण्डे पुनरेतावता दशभिरपि पादैर्भाषितो भवभयचकितप्राप्त्युपास्त्येकलक्ष्यमिति प्रागेवास्मिन्पादे विशदतरमुपपादितम् । अथोभयलिङ्गपादान्ते विद्याप्रतिपादनारम्भे तत्तच्छास्त्रार्थयोग्यं नित्यनैमित्तिककाम्यरूपाणां प्रवृत्तिनिष्ठधर्माणां कर्मयोगज्ञानयोगभक्तियोगादिरूपाणां निवृत्तिनिष्ठधर्माणा़ञ्चानुगुणं फलं दिशतीति विद्यारम्भसिद्ध्यर्थं विशदमुपपाद्यते । नहि प्रयोजनमन्तरेण प्राणिनां प्रवृत्तिस्सम्भवति । नच प्रयोजनं प्रदातारमन्तरेण । न च प्रदातृत्वं परत्वौदार्याभ्यां विना । नापि चैतौ गुणौ पुरुषोत्तमादुभयविभूतिविशिष्टस्वात्मप्रदानमहावदान्याद् भगवतो नारायणादन्यत्र सम्भवत इति भावः ॥28. सङ्गतिरुक्ता । तदर्थविचारस्तु - किं सापूर्वात्कर्मोपासनात् स्वर्गापवर्गफलोत्पत्तिः उत कर्मोपासनप्रीतात् वाय्वाद्यवस्थात् केवलाच्च परस्माद् ब्रह्मण इति । किं 'स एवैनं भूतिं गमयति' 'यमेवैष वृणुते तेन लभ्यः' इत्यदिवाक्यशेषो वाय्वाद्यवस्थस्य केवलस्य च फलप्रदातृत्वमवगमयति नेति । किमयं वाक्यशेषो यथाप्रतीयमानार्थः, उतान्यपर इति । अत्र पूर्वपक्षवादी मन्यते - कृष्यादेरिति । लोके कृष्यादेर्मर्दनादेरपि फलमस्तीत्यविवादमेतत् । अन्यथा प्रवृत्त्ययोगात् । तच्च फलं दृष्टद्वारेणैव जायते न पुनरदृष्टद्वारा कल्पनागौरवप्रसङ्गात् । अव्यवहितफलोत्पत्तौ दृष्टमपि द्वारं नापेक्षते । धर्माणां पुनः साधनत्वं श्रुत्यवगतत्वादपरित्याज्यमेव । न च 'आदित्यो यूपः' इत्यादिवत् श्रुतिरत्र बाधवती । तेन बाधदोषोज्ज्ञिताभिश्श्रुतिभिरवगतत्वादस्त्येव धर्माणां साधनत्वम् । इत्थं धर्माणां साक्षात् साधनत्वे श्रूयमाणेऽपीश्वरप्रसादात् फलमिति वचनमीश्वरप्रशंसार्थमेवेति कल्पयितुं युक्तम् । आशङ्कितमर्थं प्रतिक्षिपति - नेति । तत्र हेतुमाह - श्रौतेति । अत्रायं विभागः - कर्मैव कालान्तरभाविफलं ददातीत्येकः पक्षः । कर्मव्यतिरिक्तमपूर्वाभिधानमित्यपरः । कर्मरूपाराधनप्रीतो देवताविशेष इति तृतीयः । प्रथमपक्षे कर्मणश्चिरप्रध्वस्तत्वात् फलहेतुत्वमेव न सम्भवति । द्वितीये तु पक्षे श्रुतहानाश्रुतकल्पनाभ्यां द्वौ दोषौ स्तः । श्रूयते हि 'स एनं प्रीतः प्रीणाति' इत्यादिना देवताया एव फलप्रदत्वम् । तेन तृतीयः पक्षः श्रौदत्वादर्थविरोधाभावाच्च स्वीकर्तव्य इति देवताया एव फलप्रदत्वं सिद्धम् । इदं तु सामान्यं 'अहं हि सर्वयज्ञानां भोक्ता च प्रभुरेव च' इति सर्वकर्मसमाराध्यत्वं सर्वकर्मफलप्रदत्वं चोच्यते । अप्रदानशीलस्य हि प्रभुत्वं गगनकुसुमकूर्मरोमनरविषाणादिष्वन्यतमायते । तेन प्रभुत्वमिति फलप्रदत्वमेवोच्यत इति भाष्यकारा निरणैषुः । तस्यैव वाक्ये वक्तुं योग्यत्वादाकाङ्क्षितत्वाच्चेति ॥29. अत्र फलप्रदत्वकथने तत्रतत्र पूर्वोक्तार्थविशेषेण पौनरुक्त्यमाशङ्क्य प्रतिक्षिपति - यद्यपीति । पूर्वं हि देवताधिकरणे 'प्रीतिः फलप्रदानञ्च देवतानां न विद्यते' इति वदतां प्रतिक्षेपात् फलप्रदत्वमुक्तमेव । समनन्तरं तु 'कृतप्रयत्नापेक्षस्तु विहितप्रतिषिद्धावैयर्थ्यादिभ्यः' इत्यस्मिन्नपि सूत्रे पूर्वकर्मानुरूपं पुण्यपापयोरीश्वरः प्रवर्तयतीति कर्मफलमीश्वराधीनमित्युक्तम् । तत् किमर्थं फलप्रदत्वमत्राप्युच्यते ? तदेतदङ्गीकृत्यैव प्रतिक्षिपति - तथापीति । 'साक्षी चेता', 'अवाक्यनादरः' इत्यादौ तत्रतत्रवेदान्तवाक्ये साक्षित्वानादरत्ववचनात् तच्छ्रवणमात्रेण बिभ्यत उपासकस्योपासनप्रवृत्तिरेवोत्सीदेत् । तेनेश्वरस्योपेक्षकत्वादिशङ्कातङ्कपङ्किलबुद्धेरुपासकस्य भयनिवारणार्थं परमोदारस्य भगवतश्श्रियः पत्युः शरणागतरक्षणैकतानचित्तस्यौदार्यमेव प्रधानगुणमस्मिन्नधिकरणे प्रतिष्ठापयति सूत्रकार इति साफल्यान्न पौनरुक्त्यगन्धावकाशः ॥30. ईश्वरस्य फलप्रदानप्रकारं राजतत्पुत्रन्यायेन लोकदृष्टप्रक्रियया प्रतिष्ठापयति - सम्राज इति । लोके हि केषाञ्चित् पुत्राणां कश्चिदपि पिता सम्राडेव भवति, स च सानुकम्पः, कर्तव्याकर्तव्ययोरुचितमप्यर्थं जानाति, सर्वेषु च पुत्रेषु साम्यमेव भजते, वदान्यश्च भवति । सर्वष्वपि पुत्रेषु औदार्यमपि साधारणमेवेत्यर्थः । एवम्भूतात् पितुः पुत्रा नियतरुचिभिदायन्त्रितास्स्वस्वेच्छानुरूप्येण स्वाभीष्टं तंतमर्थं विन्दन्ति लभन्ते । एवं परमपुरुषादप्येतद्गुणजातोपेतात् पुत्रकल्पास्सर्वे तत्सेवकाः पुरुषाः स्वाभीष्टमर्थं लभन्त इति शेषः । तत्र प्राप्यप्रापकतद्विरोधितदुपशमनादिकं सकलमपि पितापुत्रन्यायेनेश्वरेऽपि स्यादिति विशदं प्रकाशयति - तत्रेति । स्वतः प्राप्यं गृहक्षेत्रादिकं दायरूपं यत्, यतः पित्राज्ञोल्लङ्घनादिहेतोस्तस्य विहतिर्भवति । तत्प्रशान्तिश्च यस्मात् - पुनरागत्य तत्पादप्रणामादेः । यच्च देयं धनाभरणपट्टवस्त्रच्छत्रचामरादिकम् । अविशेषादपराधक्षमापणाभावे दमनमपि शिक्षणमपि यथालोकं तत्सर्वमत्रापि स्यात् । राजभृत्यस्य तु राजाज्ञोल्लङ्घने पादच्छेदादि दमनम्, तत्पुत्रस्य तु जीविकासङ्कोचादिकम् । एवमभागवतानां पापफलं शास्त्रोक्तं नरकप्रायणादिकम् । भागवतानां तु बुद्धिपूर्वकापराधप्रसङ्गे 'न खलु भागवता यमविषयं गच्छन्ति । इहैवैषां केचिदुपप्लवा भवन्ति' इति काणत्वखञ्जत्वादिकमेव दमनम् । तेन 'लघुर्दण्डः प्रपन्नस्य राजपुत्रापराधवत्' इत्युक्तप्रकारेण प्रपन्नानामपराधाननुरूपदण्डनमत्यल्पमेव स्यादिति सकलफलप्रदे भगवति परमकारुणिके विश्वासेन ब्रह्मविद्यानुष्ठानं सहसैव कर्तव्यमितीदमधिकरणमुपासनारम्भमेव सन्धुक्षयति ॥31. पादार्थेषु प्रधानार्थविशेषान् प्रकटयन् भगवत्पारम्यबुद्धिमुद्दीपयति - शुद्धानन्द इति । अयमत्र शब्दार्थः - तत् एवमुपपादनात् शुद्धानन्दस्वरूपे परस्मिन्ब्रह्मणि शुभगुणजलधौ सत्यनित्यस्वदेहे परमार्थनित्यविग्रहवति देवीभूषायुधपरिजनपरिच्छदादिभिरतिशयिनि । कनद्भोगलीलाविभूताविति विभूतिद्वयविशिष्टत्वमाह । कनदिति देदीप्यमानत्वमुच्यते । 'अथ यदतः परो दिवो ज्योतिर्दीप्यते' इति हि श्रुतिः । शेषित्वेति - आधेयत्वविधेयत्वशेषत्वैर्विश्वस्य शरीरत्वम्, आधारत्वादिभिरीश्वरस्य शरीरित्वमिति वेदान्तार्थतत्त्वनिर्णयसारः । सम्बन्धस्य स्थास्नुत्वं नित्यसिद्धत्वम् । स्वर्गापवर्गप्रसवितरीति 'फलमत उपपत्तेः' इत्यधिकरणार्थं विशेषतः प्राह । एवम्भूते हरौ निर्निमेषा दृष्टिरस्माकं श्रुतिरेवाबाधितप्रमाणमित्यर्थः । तेन श्रुतिसिद्धेष्वेतेष्वर्थेषु विवादो न वैदिकैः कर्तव्य इत्यर्थः । तेन कक्षानुमानतुल्यैरनुमानाभासैरीश्वरगुणविग्रहविभूत्यादिकं निराकुर्वतां सर्वेषामेव पूर्ववादिनां श्रुतिरेव परिपन्थिनीति नरशिरःपवित्रत्वानुमानमपि ते नमस्कुर्वन्तु । पुरस्कुर्वन्तु च 'ब्राह्मणेन सुरा पेया' इत्यादिकमपि वचनम् । अथवा मनुष्यत्वादिभिस्स्वब्राह्मण्यमपि तिरस्कुर्वन्त्विति हास्यमेवावशिष्यते ॥32. उत्तरत्र विद्याभेदेषु गुणभेदकथनार्थमेतत्पादे प्रत्यधिकरणमुक्तानर्थभेदान् प्रत्येकमुपादाय प्रकटयति - पाद इति । स्वप्नसम्बन्ध्यर्थस्रष्टा सुषुप्त्याधृतिस्सुषुप्त्याधारस्सुप्तगोप्ता सुप्तस्य विनाशाभावेन संरक्षकः । मुग्धोद्बोधातिकर्ता मूर्च्छितस्योद्बोधं कदाचित् करोति । कदाचिन्मरणमित्यादि शब्दार्थः । अनघशुभगुण इत्युभयलिङ्गत्वमुच्यते । अचिद्भिरंशी स्वदेहैरित्यहिकुण्डलाधिकरणार्थ उच्यते । अथ पराधिकरणार्थः - पारम्यस्यैकसीमेति । एक एव परस्तस्मात् परो नास्तीत्यर्थः । सकलफलद इति फलाधिकरणार्थः । एवमुच्यते भगवान् किमर्थमित्याशङ्क्याह - भक्तिभूम्न इति । वक्ष्यमाणब्रह्मविद्यारूपभक्त्यभिवृद्ध्यर्थमित्यर्थः । ननु व्यावहारिकं गुणजातमेतादृशमस्त्विति वयमपि ब्रूम इति मृषावादिनः प्रवदन्ति तत्रोत्तरमाह - सत्ये हीति । एवमुक्ते गुणादौ सत्ये सत्येव ह्यनन्तरपादे परभजनादौ रूपभेदादिकं वक्तुं शक्यते । अयमर्थः - तत्त्वमेव वेदान्तशास्त्रमुपपादयति । तत्प्रतिपाद्यमर्थजातमतत्त्वं चेत् किं तत्त्वम् ? न किमपीति चेत् माध्यमिकसङ्करप्रसङ्गः । विशेषणमतत्त्वं विशेष्यमात्रं तत्त्वमिति चेत् कः प्राह ? श्रुतिरिति चेद्, वाच्यत्ववेद्यत्वादिभिः पुनरपि मिथ्याभूतं ब्रह्म स्यात् । स्वयम्प्रकाशं तदिति चेत् कि तत् स्वयम्प्रकाशत्वम् ? अवेद्यत्वे सति अपरोक्षव्यवहारानुगुणत्वमिति चेद् व्यवहारानुगुणत्वादेव पुनरपि मिथ्यात्वमुन्मज्जेत् । स्वयम्प्रकाशत्वमृषात्वान्न दोष इति चेत् स्वयम्प्रकाशत्वस्य मिथ्यात्वे परप्रकाशत्वमेव तथ्यमिति पुनरपि दृश्यत्वान्मिथ्यात्वं समर्थयसे ब्रह्मण इत्यसम्बद्धवादिना भवता विवादमपि कर्तुमपत्रपामहे ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.2.8 फलाधिकरणम्\nसंसाराद्वैराग्योपायस्य जागराद्यवस्थासु जीवस्य दोषजातस्य निरूपणानन्तरं परब्रह्मप्रेप्सया तदुपासनेच्छोत्पादनाय परब्रह्मणो निर्दोषत्वं\" कल्याणगुणाकरत्वं सर्वस्मादुत्कृष्टत्वं च प्रतिपादितम्। अतः परमुपासनं निरूपयिष्यन् उपासनानामस्मात्परमपुरुषादेव तत्प्राप्तिरूपं\" फलमिति विवक्षया विशेषे प्रस्तुते सामान्याधानरूपेणाप्रस्तुतप्रशंसालङ्कारेण सकलकर्मफलप्रदत्वमनेनाधिकरणेन प्रतिपाद्यते। अथवा महाप्रभुर्महा- वदान्यश्च महाफलार्थिस्सेव्यः। नतु महाविभवयुक्तोऽपि कदर्यः नापि महावदान्यप्रकृतिरप्यकिंचनः। अतः परब्रह्मण उपासनाभिस्सेव्यत्वसिध्यर्थं तस्य स्वल्पसेवयापि महाफलप्रदत्वंरूपं महावदान्यत्वं प्रदर्श्यते इति सङ्गतिः। विधिश्रुतेः 'अन्नोदो वसुदान' इत्यादिश्रुतेश्च संशये पूर्वः पक्षः। कर्मोपासनाभिराराधनात् प्रसन्नस्य परमपुरुषस्य फलदातृत्वे कर्मानुष्ठानानन्तरमेव प्रसादो वक्तुं न शक्यते। परमस्वतंत्रस्य प्रसादेसति फलविलम्बायोगात्सङ्कीर्तनादिना फलजननाभावप्रसङ्गाच्च भाविसङ्कीर्तनेन फलाजननमननुसन्धान हठात्प्र- सीदतश्चासर्वज्ञत्वप्रसङ्गात् प्रयाजादिभिस्तदनष्ठानानन्तरमेव प्रसादेसति प्रधानानुष्ठानेऽप्यङ्गान्तरवैकल्येऽपि फलनिष्पत्तिप्रसङ्गात् सर्वेश्वरप्कसादस्य वंध्यत्वायोगात्। तस्मातकर्मभिरपूर्वेनिष्पन्ने तस्य सङ्कीर्तनादिनाशहेतु- रहितस्य फलजननौन्मुख्ये सति परमेश्वरः प्रसीदतीति वक्तव्यम्। ततश्चावश्याभ्युपगन्तव्यापूर्वेणैव निर्वाहे किमीश्वरप्रसादस्यापि कल्पनया। अतः कृष्यादिकर्मवत् कस्यापि प्रसादमनपेक्ष्यैव यागादिकं फलजनकमिति। एवं प्राप्ते सिद्धान्तः। क्षणविध्वंसिनः कर्मणः कालान्तरभाविफलजननार्थं\" 'तृप्त एवैनमिंद्रः प्रजया पशुभिस्तर्पयती' त्यादिवाक्यशेषावगतदेवताप्रीतिद्वारकत्वौचित्यात्। न च प्रतिमन्वन्तरं भिन्नानामिंद्रादीनां\" मन्वन्तरान्तरभाविकर्म। 'अन्नादो वसुदान' इत्यादिस्त्वीश्वरस्य देवतात्वेन यागाङ्गत्वात् तत्प्रशंसापरः। कृषिकर्मणि साहाय्यं\" कृतवतामपिहि भवद्भिरेवेदं सर्वं कृषिफलं दत्तमिति प्रशंया द्दश्यते। फलदातृत्वायोगात् एताद्दशार्थवादाः कर्मान्वयिदेवताप्रशंसामात्रपरा इति वाच्म्। तेष्विंद्रादिशब्दानां तत्तदन्तर्यामिपरमात्मपरत्वात्। 'इष्टापूर्तं बहुधाजातं जायमानं विश्वंबिभर्ति भुवनस्यनाभिः। तदेवाग्निस्तद्वायुस्तत्सूर्यस्तदुचन्द्रमाः। यो यो यां यां तनुं भक्तः श्रद्धयाऽर्चितुमिच्छति। तस्य तस्याचलां श्रद्धां तामेव विदधाम्यहम्।। स तया श्रद्धया युक्तस्तस्याराधन- मीहते। लभते च ततः कामान्मयैव विहितान्हितान्।। 'अहं हि सर्वयज्ञानां भोक्ता च प्रभुरेव च' इत्यादिश्रुतिस्मृ- तिदर्शनात्। एवं रात्रिसत्रन्यायसाम्येन वाक्यशेषश्रुतेदेवताप्रसादे द्वारे क्लृप्ते तन्निर्वाहार्थमङ्गप्रधानापूर्वकल्पना- गौरवं फलमुखत्वान्नदोषः। तस्मात्साङ्गकर्मानुष्ठानेनापूर्वं\" सम्पाद्य तस्य यावद्विपाकमसंकीर्तनादिभ्यस्संरक्षणेसति अविकले भृत्यस्य सेवनेसति नृपतिरिव प्रसन्नः परमेश्वरस्तत्फलं प्रयच्छति 'सवा एष महानज आत्माऽन्नादो वसुदानः। एषह्येवानन्दयाती'ति तस्य भोगापवर्गरूपसकलफलप्रदत्वश्रवणात् कर्मणः फलसाधनत्ववचनानां\" तत्प्रसादद्वारकत्वेऽप्युपपत्तेरिति।। संग्रहकारिके।। कृषिमर्दनादिरूत्या यागादितएव फलमितिचेत्। तत्र हि कल्प्यमपूर्वं श्रुतिसिद्धंत्वीश्वरस्य फलदत्वम्।। तस्मादग्न्यादिदेवात्मा शुद्धोवाऽप्यभिपूजितः। कर्मोपासनजातस्य हरिरेव फलप्रदः।। इति फलाधिकरणम्।।8।। इति श्रीमद्भरद्वाजकुलजलधिकौस्तुभश्रीमदद्वैतविद्यचार्यश्रीविश्वजि- द्याजिश्रीरङ्गराजाध्वरिवरसूनोरप्यदीक्षितस्य कृतौ चतुर्मतसारे नयमयूखमालिकाख्ये द्वितीयपरिच्छेदे तृतीयस्याध्यायस्य द्वितीयः पादः।।"
                            }
                        ]
                    }
                ]
            },
            {
                "title": "Pāda 3",
                "number": 3,
                "verses": [
                    {
                        "verse_number": 15,
                        "original_text": "Adhikarana 3.3.1 सर्ववेदान्तप्रत्ययाधिकरणम्\nसर्ववेदान्तप्रत्ययं चोदनाद्यविशेषात् ॥3.3.1॥\nभेदान्नेति चेदेकस्यामपि॥3.3.2॥\nस्वाध्यायस्य तथात्वे हि समाचारेऽधिकाराच्च सववच्च तन्नियमः॥3.3.3॥\nदर्शयति च॥3.3.4॥\nउपसंहारोऽर्थाभैदाद्विधिशेषवत्समाने च॥3.3.5॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.1 सर्ववेदान्तप्रत्ययाधिकरणम्\nउक्त्तं ब्रह्मोपासिसिषोपजननाय वक्त्तव्यं ब्रह्मणः फलदायित्वपर्यन्तम्, इदानीं ब्रह्मोपासनानां गुणोपसंहारविकल्पनिर्णयाय विद्याभेदचिन्ता प्रस्तूयते प्रथमं तावदेकस्या वैश्वानरविद्यादिकायाः अनेकशाखासु श्रूयमाणायाः किमेकविद्यात्वम्? उत विद्याभेद? इति चिन्त्यते अत एव \"तेषामेवेतां ब्रह्मविद्यां वदेत शिरोव्रतं विधिवद्यैस्तुचीर्णम्\" इति शिरोव्रतवतामाथर्वणिकानामेव विद्योपदोनियम उपपद्यते, विद्यैक्ये हि विद्याङ्गस्य शिरोव्रतस्यान्येषामपि शाखिनां प्राप्तेर्नियमो नोपपद्यते- एवं प्राप्ते उच्यते- सर्ववेदान्तप्रत्ययमेकमुपासनमिति, कुतः? चोदनाद्यविशेषात्, चोदना तावदुवपासीत विद्यादित्वेवं जातीयको धात्वर्थविशेषविधिः, आदिशब्देन \"एकं वा संयोगरूपचोदनाख्याविशेषात्\" इति कर्मकाण्डशाखान्तराधिकरणसूत्रोक्त्ताः संयोगरूपाख्या गृह्यन्ते, एषां चोदनादीनामविशेषात् सैवेयं विद्येति शाखान्तरे प्रत्यभिज्ञायते, तथा हि- छान्दोग्यवाजसनेयकयोः \"वैश्वानरमुपास्ते\" इति चोदना तावदेकरूपा, वेद्यैकनिरूपणीयस्वरूपस्य विदिपर्यायस्योपासेर्वेद्यभूतवैश्वानरैक्यात् रूपमप्यविशिष्टम् आख्या च वैश्वानरविद्येत्यविशिष्टा; फलसंयोगोऽप्युभयत्रापि ब्रह्मप्राप्तिरूपोऽविशिष्टः अत एभिः प्रत्यभिज्ञानाच्छाखान्तरेऽपि विद्यैक्यम् यत्तूक्त्तमविशेषपुनश्श्रवणात्प्रकरणान्तराच्च विधेयभेदप्रतीतेर्न विद्यैक्यमिति तदनुभाष्य परिहरति-। 1।\nअविशेषपुनश्श्रुत्या प्रकरणान्तराच्च विधेयभेदान्न विद्यैक्यमिति चेत् एकस्यामपि विद्यायां प्रतिपत्तृभेदात्पुनःश्रुतिः प्रकरणान्तरं चोपपद्यते यत्र ह्येकस्मिन् प्रतिपत्तरि पुनःश्रुतिः प्रकरणान्तरं च विद्यते तत्राऽन्यथानुपपत्त्या विधेयभेदाद्विद्याभेदः, प्रतिपत्तृभेदे तु तत्प्रतिपत्त्यर्थतया पुनःश्रुत्याद्युपपत्तेस्तत्र न विधेयान्तरसम्भवः यच्चोक्त्तं शिरोव्रतवतामाथर्वणिकानामेव विद्योपदेशनियमदर्शनाद्विद्याभेदः प्रतीयत इति, अत्राह -। 2।\nनैतदस्ति- शिरोव्रतोपदेशनियमदर्शनं विद्याभेदं द्योतयतीति, शिरोव्रतस्य विद्याङ्गत्वाभावात्, स्वाध्यायस्य तथात्वे हि तन्नियमः- स्वाध्यायस्य तथात्वसिद्धयर्थं तज्जन्यसंस्कारभाकत्वसिद्धयर्थं हि शिरोव्रतोपदेशनियमः, न विद्यायाः कुत एतत्, \"नैतदचीर्णव्रतोऽधीयीत\" इति तस्याध्ययनसंयोगात्, समाचारेऽधिकाराच्च, समाचाराख्ये ग्रन्थे \"इदमपि वेदव्रतेन व्याख्यातम्\" इत्यतिदेशात्\" \"तेषामेवैतां ब्रह्मविद्यां वदेत\" वेदविद्यामित्यर्थः सववच्च तन्नियमः यथा हि सवहोमास्सप्तसूर्यादयश्शतोदनपर्यन्ता आथर्वणिकैकाग्निसम्बन्धिनस्तत्रैव भवन्ति दर्शयति च श्रुतिरुपासनस्य सर्ववेदान्तप्रत्ययत्वम्, तथा हि छान्दोग्ये \"तस्मिन् यदन्तस्तदन्वेष्टव्यम्\" इत्युक्त्त्वा \"किं तत्र विद्यते यदन्वेष्टव्यम्\" इति प्रश्नपूर्वकमपहतपाप्मत्वादिगुणाष्टकविशिष्टः परमात्मा तस्मिन्नुपास्य इत्युक्त्तम् तैत्तिरीयके तु छान्दोग्यस्थं प्रतिनिर्देशमुपजीव्य \"तत्रापि दह्रं गगनं विशोकस्तस्मिन् यदन्तस्तदुपासितव्यम्\" इति गुणाष्टकविशिष्टस्य परमात्मन उपासनमुच्यते, तदुभयत्र विद्यैकत्वेन गुणोपसंहारादेवोपद्यपते तदेवं शाखान्तराधिकरणसिद्धं विद्यैक्यं स्थिरीकृत्य तत्प्रयेजनमाह -।3-4।\nएवं सर्ववेदान्तेषु समाने सत्युपासने वेदान्तान्तराम्नातानां गुणानां वेदान्तान्तरे उपसंहारः कर्त्तव्यः, कुतः? विधिशेषवदर्थाभेदात्, यथैकस्मिन्वेदान्ते श्रुतो वैश्वानरदहरादिविधिशेषो गुणस्तद्विद्यासम्बन्धात्तदुपकाररूपप्रयोजनसिध्द्यर्थमनुष्ठीयते, तथा वेदान्तान्तरोदितोऽपि तद्विद्यासम्बन्धित्वेन तदुपकाराविशेषादुपसंहर्त्तव्य इत्यर्थः चशब्दोऽवधारणे। 5।\n।। सर्ववेदान्तप्रत्ययाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.1 सर्ववेदान्तप्रत्ययाधिकरणम्\nकिं सर्वेषु वेदान्तेषु श्रूयमाणा दहरादिविद्या एकैव, उत विद्यान्तरमिति संशयः अविशेषपुनश्श्रवणस्य प्रकरणान्तरस्य च विद्याभेदहेतुत्वात् विद्यान्तरमिति पूर्वः पक्षः चोदनाफलसंयोगरूपाख्यानामविशेषात्, प्रतिपत्तृभेदेन पुनश्श्रवणोपपत्तेः, तत एव प्रकरणान्तरत्वाभावाच्च, विद्यैक्यमिति राद्धान्तः विद्यासु गुणोपसंहारादिचिन्तार्थं शाखान्तराधिकरणोक्तन्यायः तत्फलं च स्थिरीकृतम् सूत्रार्थस्तु - सर्ववेदान्तप्रत्ययमेकं दहराद्युपासनम्, कुतः चोदनाद्यविशेषात् ॥\nअविशेषपुनश्श्रुत्या विद्याभेदावगमान्न विद्यैक्यमिति चेत्; एकस्यामपि विद्यायां शाखान्तरे प्रतिपत्तृभेदात्पुनश्श्रवणमर्थवदिति न विद्याभेदः ॥\n\"तेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम्\" इत्याथर्वणिकानां शिरोव्रतस्य विद्योपदेशाङ्गत्वनियमदर्शनं विद्याभेदं द्योतयति, विद्यैक्ये ह्याथर्वणिकानामेवेति नियमो नोपपद्यत इत्याशङ्क्याह - शिरोव्रतं न विद्याङ्गम्, अपि तु स्वाध्यायस्य तथात्वे हि - स्वाध्यायस्य तज्जन्यसंस्कारभाक्त्वे हि तन्नियमः, “नैतदचीर्णव्रतोऽधीयीत” इत्यध्ययनसंबन्धात्, समाचाराख्ये ग्रन्थे” इदमपि वेदव्रतेन व्याख्यातम्” इति वेदव्रतत्वावगमाच्च ब्रह्मविद्यां वदेत - वेदविद्यामित्यर्थः सववच्च तन्नियमः - यथा हि सवहोमास्सप्तसूर्यादयः शतौदनपर्यन्ता आथर्वणिकैकाग्निसंबन्धिनः तत्रैव भवन्ति, तथेदमप्याथर्वणवेदसंबन्धित्वेन तत्रैव भवति ॥\nदर्शयति च श्रुतिरुपासनस्य सर्ववेदान्तप्रत्ययत्वम् छान्दोग्ये दहरविद्यायां 'तस्मिन्यदन्तः' इति विहितम् अपहतपाप्मत्वादिगुणाष्टकं तैत्तिरीयके केवलं 'तस्मिन्यदन्तस्तदुपासितव्यम्' इत्येवोक्तम् तदुभयत्र विद्यैकत्वे सम्भवति ॥\nतदेवं सर्ववेदान्तेषु दहराद्युपासने समाने एकस्मिन् सति, तत्तदुपासने वेदान्तान्तरविहितस्य गुणस्य वेदान्तान्तरे चोपसंहारः कर्तव्यः; कुतः? अर्थाभेदात् - तद्विद्याङ्गत्वेन तदुपकाराभेदात् विधिशेषवत् - यथैकस्मिन्वेदान्ते वैश्वानरविद्यादिविधिशेषतया विहितस्य गुणस्य तदुपकारायोपसंहारः; तथा वेदान्तान्तरेऽपि तद्विद्याङ्गत्वाविशेषादुपसंहारो न्याय्यः ॥ इति सर्ववेदान्तप्रत्ययाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.1 सर्ववेदान्तप्रत्ययाधिकरणम्\nसर्ववेदान्तप्रत्ययं दहराद्युपासनमेकमेव , 'विद्यात्, उपासीत' इति कर्मविधिष्विव चोदनाफलसंयोगरूपा ख्यानामविशेषात् ॥\nअविशेषपुनःश्रुतिः भेदापादिकेति,  न विद्यैक्यमिति चेत्, विद्यैक्येऽपि शाखान्तरे प्रतिपत्तृभेदान्न भेदः ॥\nअथर्ववेदे \"तेषामेवैतां ब्रह्मविद्यां वदेत\" इति शिरोव्रतवतां नियमः शिरोव्रतस्य स्वाध्यायाङ्गत्वेन, \"नैतदचीर्णंव्रतोऽधीयीत\" इति तस्याध्ययनसंबन्धावगमात्।  समाचाराख्यग्रन्थे \" इदमपि वेदव्रतेन व्याख्यातम्\" इति वेदव्रतत्वावगमाच्च। 'ब्रह्मविद्याम्' इत्यत्र ब्रह्मशब्दो वेदविषयः। यथा सवहोमास्तेषामेव, तथा  शिरोव्रतमपीति तन्न विद्याभेदलिङ्गम् ॥\nश्रुतिरेव विद्यैक्यं दर्शयति। छान्दोग्ये दहरविद्योक्तं गुणाष्टकं तैत्तिरीयके केवलं \"तस्मिन्यदन्तः\" इति वदति ॥\nएवं सर्वत्र विद्यैक्येऽन्यत्रोक्तानामन्यत्रोपसंहारः तद्विद्योपकाररूपार्थैक्यात्, यथैकविधिशेषतया  विहिताङ्गानामिति ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.1 सर्ववेदान्तप्रत्ययाधिकरणम्\n।। सर्ववेदान्तप्रत्ययं चोदनाद्यविशेषात् ।। 1 ।। पादसङ्गत्यर्थमनुवदति - उक्त्तमिति । अन्यत्रोपयोगार्थं स्वीकार उपसंहारः, तत्र तत्रोक्त्तस्य तत्र तत्रैवोपयोगो विकल्पः, तयोर्निणर्यायेत्यर्थः, विद्यानामभेदे उपसंहारः, भेदे विकल्पः, प्रथमाधिकरणकृत्यमाह - प्रथमं तावदिति । अनेकशाखासु श्रूयमाणायाः- एकसंज्ञकत्वेनैकफलत्वेन श्रूयमाणाया इत्यर्थः । पूर्वमीमांसायां शाखान्तराधिकरणे \"शाखान्तरे कर्मभेद\" इति सूत्रेण पूर्वपक्षमुकत्वा \"एकं वा संयोगरूपचोदनाख्याविशेषात्\" इति सिद्धान्तितम् । अत्र तु शाखान्तराधिकरणोक्त्तन्यायो वेदान्तवाक्येषु किं\nप्रवर्त्तते? उत नेति संशय्य प्रवर्त्तत इति निर्णीयते, नानाशाखाम्नाताया वैश्वानरविद्यादिकायाः किं प्रतिशाखं भेदः? उतैकत्व? मिति, किं शाखान्तरे प्रत्यभिज्ञानमैक्यमवगमयति? नेति, किं शिरोव्रतवतामाथर्वणिकानां विद्योपदेशनियमो वेदान्तविहितविद्यासु शाखान्तराधिकरणन्यायावतारं निरुणद्धि? नेति, किं शिरोवृतं विद्याङ्गम्?\nउताध्ययनाङ्ग? ;मिति, विद्याङ्गत्वे शाखान्तरनयावतारप्रतिबन्धकत्वात् प्रत्यभिज्ञानस्यैक्यानवगमकतया विद्याभेदः, अध्ययनाङ्गत्वे शिरोव्रतस्य विद्यासु शाखान्तरनयाप्रतिबन्धकतया प्रत्यभिज्ञानस्यैक्यावगमकत्वाद्विद्यैकत्वमिति, तत्र पूर्वपक्षयुक्त्तिमाह - अविशेषेति । \"अग्निहोत्रं जुहोति, दध्ना जुहोति\" इत्यादिषु जुहोतिपदस्य पुनःश्रवणेऽपि दध्नेति विशेषः श्रूयते- तद्वयावृत्त्यर्थमविशेषपुनःश्रवणस्येत्युक्त्तम्, \"इडो यजति, बर्हिर्यजति, तनूनपातं यजति\" इत्यादिषु हि यजतिशब्दादेः पुनःश्रवणं भेदकं दृश्यते, एकस्यामपि शाखायाम् अनयोभर्ेदहेतुत्वमस्तुततः किमित्यत्राह - शाखान्तरे चेति । शाखान्तरत्वादेव शाखान्तराधिकरणे या सिद्धान्तयुक्त्तिः सैवात्रापि स्यादिति तयैवालमिति शङ्कायामधिकां पूर्वपक्षयुक्त्तिमाह - अत एवेति । अत एव- विद्याभेदादेवेत्यर्थः । कथमन्यथा नियमानुपपत्तिरित्यत्राह - विद्यैक्य इति । ब्रह्मविद्याङ्गस्य शिरोव्रतस्यान्येषामपि शाखिनां प्राप्तिरनिष्टा, विद्यैक्ये तदङ्गस्य शिरोव्रतस्यान्येषामपि प्राप्तेर्न नियमोपपत्तिस्तस्मान्न विद्यैक्यमित्यर्थः । राद्धान्तमारभते - एवं प्राप्त इति । सूत्रे प्रतिज्ञाखण्डं सपूरकपदमुपादत्ते - सर्वेति । सर्ववेदान्तप्रत्ययं- सर्वेषु वेदान्तेषु प्रतीयमानमित्यर्थः, कर्मकाण्डसूत्रस्मारणपरत्वात्तत्रस्थमेकमिति पदमध्याहृतम् । ऐक्यहेतुषु संयोगनिर्देशस्य प्राथम्येपि चोदनायाः प्राधान्यात् चोदनाद्यविशेषादित्युक्त्तम्, कर्मव्यावृत्तोपासनवाचिधात्वभिप्रायेण धात्वर्थविशेषेत्युक्त्तम्, एकस्यां शाखायां विद्यादिति, शाखान्तरे उपासीतेति विधिपदे सति तत्राप्यैक्यसिद्धिरित्यभिप्रायेण विधिपर्यायस्योपासेरित्युक्त्तं, द्रव्यदेवते कर्मणो रूपं, विद्यायास्तूपास्यैकनिरूपणीयत्वात् तदेव रूपम् । अनन्तरसूत्रमवतारयति - यत्तूक्त्तमिति ।। 1 ।।\n।। भेदान्नेति चेदेकस्यामपि ।। 2 ।। शाखान्तराधिकरणसिद्धान्तसाध\nकहेतुः संक्षिप्तः प्रथमसूत्रे, पूर्वपक्षशङ्कापरिहारः संक्षिप्तो द्वितीये । विधेयभेदान्न विद्यैक्यमिति । विधेयं सामान्यं- विधेयविशेष\nउपासनम् । प्रतिपत्तृभेदादिति - प्रकरणभेदाभ्युपगमे प्रतिपत्तृभेदात् परिहारः, प्रकरणभेदो नास्तीति च परिहार्यं, प्रतिपत्तृभेदादुपपत्तिं व्यतिरेकपूर्वकमुपपादयति । यत्र हीति - अन्यथानुपपत्त्येति । प्रतिपत्तृभेदाभावे अविशेषपुनश्श्रवणप्रकरणभेदयोवैयर्थ्यरूपानुपपत्तिः । अनन्तरसूत्रं शङ्कामुखेनावतारयति - यच्चोक्त्तमिति ।। 2 ।।\n।। स्वाध्यायस्य तथात्वे हि समाचारेऽधिकाराच्च सववच्च तन्नियमः ।। 3 ।। शिरोव्रतस्य विद्याङ्गत्वे सति हि विद्यैक्यात् सर्वाखिनां शिरोव्रतप्राप्तिः, विद्याङ्गत्वमेव नास्ति अध्ययनाङ्गत्वादित्यर्थः । इदमपि वेदव्रतेन व्याख्यातमिति । वेदव्रतेन- शिरोव्रतेनेदमपि व्याख्यातमित्यर्थः । शिरोव्रते पुष्कलोपदेशं कृत्वा व्रतान्तरं प्रस्तुत्य तत्र शिरोव्रतोक्त्तक्रममतिदिशद्वाक्यं शिरोव्रतं वेदव्रतशब्देन निर्दिदेश । शिरोव्रतमध्ययनाङ्गं चेत् \"तेषामेवैतां ब्रह्मविद्यां वदेत्\" इत्यस्य कोऽर्थ इत्यत्राह - तेषामिति । अध्ययनाङ्गं शिरोव्रतं तेषामेवेति कथं नियम इत्याह - सववच्चेति । कस्यचित् कर्मविशेषस्य शाखाविशेषवतामसाधारणत्वं युक्त्तमित्यर्थः । सप्त सूर्यादयः- आरोगो भ्राजरः पटरः पतङ्गः स्वर्नरो ज्योतिषीमान् विभास इति, उक्त्तसप्तसूर्यदेवताकं कर्म, शतोदनाख्यं च कर्म, सप्तसूयोपक्रमाः शतोदनपर्यन्ता होमा आथर्वणिकानामेकस्मिन्नग्नावेव कियन्ते न त्रेताग्निषु तद्वन्नियम इत्यर्थः ।। 3 ।।\n।। दर्शयति च ।। 4 ।। तैत्तिरीयकेऽपेक्षिताकथनाच्छान्दोग्योक्त्तार्थोपजीवनं सिद्धं, तच्च विद्यानां सर्ववेदान्तप्रत्ययन्यायविषयत्वं द्योतयतीत्यर्थः ।। 4 ।। अनन्तरसूत्रसङ्गतिमाह - तदेवमिति ।\n।। उपसंहारोऽर्थाभेदाद्विधिशेषवत्समाने च ।। 5 ।। समाने सत्युपासने - एकसंज्ञके एकफले चोपासने समाने इत्यर्थः । गणशब्देनाङ्गमुच्यते स्वशाखोक्त्तगुणस्तद्विद्योपकारकत्वादेव ह्यङ्गीक्रियते तथा शाखान्तरोक्त्तोऽपि गुणस्तद्विद्योपकारकत्वादङ्गीकार्य इत्यर्थः ।। परे तु- आख्याभेदं रूपभेदं भूमिभोजनादिवच्छिरोव्रतादिधर्मभेदं पुनःश्रुतिनिन्दाशक्त्तिसमाप्तिवचनप्रायश्चित्ताद्यर्थदर्शनानि शाखान्तरसङ्खयाप्रक्रियाश्च पूर्वपक्षहेतुतया वर्णयन्ति, तैत्तिरीयकं वाजसनेयकं शाद्ययनकमित्याख्याभेदाश्च प्रदर्शिताः, भेदान्नेति चेदिति- गुणभेदान्नेति चेदिति व्याचक्षते, वाजिनः पञ्चाग्निविद्यायां षष्ठमप्यग्निमामनन्ति, प्राणसंवादे च वाक्चक्षुःश्रोत्रमनोभ्यश्छान्दोग्यसिद्धेभ्यश्चतुभ्यः प्राणोभ्योऽधिकं पञ्चमं \"रेतो ह वै प्रजापतिः\" इत्यादिना आमनन्ति, अतो गुणभेदः । साम्पादिकाग्न्यभिप्राया पञ्चसङ्खया, षष्ठस्तु छन्दोगैरप्युपसंहार्यः प्राणसंवादे चाधिकस्योपसंहारो न विरुद्ध इति परिहरन्ति । \"दर्शयति च\" इति सूत्रमपि \"सर्वे वेदा यत्पदमामनन्ती\"ति वेद्यब्रह्मैकत्वोपदेशात् \"महद्भयं वज्रमुद्यतम्\" इति काठकोक्त्तभयहेतुत्वस्य \"अथ तस्य भयं भवति\" इति तैत्तिरीकये भेदनिन्दयैव परामर्शाद्वाजसनेयकोक्त्तस्य वैश्वानरस्य \"यस्त्वेतमेवं प्रादेशमात्र\"मिति छान्दोग्ये सिद्धवदुपादानाच्च वेदोऽग्रयप्रायन्यायेनोपासनानामपि सर्ववेदान्तप्रत्ययत्वसिद्धि दर्शयतीति व्याचक्षते,\n\"विधिशेषव\" दिति विधिशेषशब्दश्चाग्निहोत्रादिधर्मपरत्वेन व्याख्यातः, तत्र तावत् कार्त्स्न्ेनायं पादो ब्रह्माज्ञानपक्षे न सङ्गच्छते; प्रत्युत तद्विरुद्ध एव; शास्त्रस्य निर्विशेषवस्तुनि तात्पर्याभ्युपगमात्, गुणोपसंहारस्य च तद्विरुद्धत्वात्, गुणानामतात्त्विकत्वान्नासङ्गतिरिति चेत्, अत एव ह्यसङ्गतिः, न हि तत्त्वप्रधानशास्त्रस्यातात्त्विकगुणप्रतिपादनपरत्वं युक्त्तम्, क्रममुकत्युपायत्वादुचितमिति चेत्, क्रममुक्त्तिनर्ाम किं? सगुणप्राप्तिपूविका निर्गुणब्रह्मप्राप्तिः; तदयुक्त्तं प्रमाणाभावात्, गुणविशिष्टदहरोपासनेन परंज्योतिःप्राप्तिः, तत्प्राप्तस्य निरङ्कुशैश्वर्यं च श्रुतम्, न हि परज्योतिःप्राप्तेरन्यो मोक्षोऽस्ति । सगुणोपासनेन निर्गुणविद्योत्पत्त्या मुक्त्तिः क्रममुक्त्तरिति चेत्- न, सगुणोपासनस्रय विपरीतवासनाजनकत्वेन निर्गुणविद्योत्पादनप्रत्यनीकत्वात्, अदृष्टद्वारा निर्गुणविद्योत्पादकत्वमिति चेन्न, सगुणोपासनस्यैव परब्रह्मप्राप्तिं प्रत्यव्यवहितोपायत्वप्रतिपादकप्रमाणविरोधात्, आनन्दादीनां सर्वत्रानुवृत्तेर्निर्गुणविद्याया अभावाच्च, अतः पादोऽयं तत्पक्षानुपयुक्त्तो विरुद्धश्च । आद्ये तु शाखान्तरीयगुणोपसंहारफलसमर्पकप्रयोजनसूत्रवशाच्चिन्तायाः सर्वविद्यासाधारणतावगतेरत्र पूर्वपक्षस्य शाखान्तरीयसर्वविद्यासाधारणतया तद्धेतुनाऽपि साधारणेन भवितुं युक्त्तम्; अतोऽविशेषपुनःश्रुतिः प्रकरणान्तरं चेत्युभयमपि भाष्ये निर्दिष्टं, न त्वाख्यारूपभेदादयः, तेषां विद्याविशेषासाधारणत्वात्साधारणपूर्वपक्षानुपयोगात्, अत एव \"भेदादिति चे\"दिति सूत्रेऽपि ताभ्यामेव भेदश्शङ्कितः, न तु गुणभेदात्; गुणभेदाद्यधीनभेदचिन्ताया उपरितनाधिकरणकार्यत्वात्, भाष्ये द्वितीयसूत्रस्थपूर्वपक्षहेतोराद्यसूत्रे उपन्यासः प्रतिपत्तिसौकर्यार्थः; पूर्वपक्षयुक्त्तिप्रतिपत्त्यनन्तरं सिद्धान्तयुक्त्तिप्रतिपत्तिर्हि सुकरा । किञ्च तैत्तिरीयकं वाजसनेयकमित्यादिराख्याभेदः परैर्दशितः, न तु भाष्ये; वैश्वानरविद्या दहरविद्येतिवत् तैत्तितीयकविद्या वाजसनेयकविद्येति तत्तदृषिप्रवचननिमित्तनामधेयानां विद्यानामत्वेन प्रसिद्धयभावात्, प्रसिद्धयभ्युपगमेऽपि प्रवचननिमित्तनामधेयानां विद्याभेदाभेदयोरप्रयोजकत्वाच्च, तित्तिरिताण्डिप्रवचननिमित्ते संज्ञाभेदेऽपि हि दहरोपासनमभिन्नं, तैत्तिरीयकमिति नाम्न एकत्वेऽपि पुरुषविद्यादहरविद्ययोर्भेदश्च दृश्यते, वेदान्तानां ब्रह्मविद्याप्रधानत्वात्पादाद्ये साधारणेऽधिकरणे वैश्वानरादिविद्योदाहृता, न तु प्राणविद्यादिः, \"दर्शयति चे\"त्यत्र सर्ववेदान्तप्रत्ययत्वे वेद्यब्रह्मैकत्वोपदेशो हेतुत्वेन वक्त्तुमयुक्त्तः, दहरवैश्वानरादिज्ञानानामप्यभिन्नत्वप्रसङ्गात्, काठकतैत्तिरियकयोर्भयहेतुत्वस्य गुणस्योपन्यासश्च न विद्यैक्यसाधकः- काठके ईश्वरस्य नियन्तृत्त्वप्रतिपादनात्, \"अथ तस्य भयं भवती\"त्युपासनविच्छेदस्य भयहेतुत्वप्रतिपादनाच्च वाक्ययोर्भिन्नार्थत्वात्, \"भीषाऽस्मा\"दित्याद्युक्त्ते भयहेतुत्वे विवक्षितेऽपि तैत्तिरीयककठवल्लीवाक्ययोर्मिथः साकाङ्क्षत्वविरहिणोरुपजीव्योपजीवकभावाभावेन तत्कृतैक्यज्ञापनस्य विफलत्वाच्च, वैश्वानरविद्यायां च \"यस्त्वेत\"मिति न वाजसनेयकोक्त्तानुवादः स्वशाखावाक्य एव पूर्वप्रतिपादितस्यानुवादेन फलसमर्पकत्वसम्भवात् तस्य वाक्यस्य, अतः क्कचिदपुष्पलोपदेशः शाखान्तरसाकाङ्क्षतया तदेकवाक्यत्वे लिङ्गमिति सूत्रार्थो युक्त्तः, विधिशेषशब्दस्य स्वशाखासमर्पितवेद्यगुणपरत्वं युक्त्तम् उपकारत्वमात्रादपि तद्विद्योपकारकत्वे दृष्टान्तस्यौचित्यातिरेकात् । अन्ये तु- प्रयोजनसूत्रं पृथगधिकरणमाहुः- श्रुतिषु कस्यचिदङ्गस्यानुक्त्तेरज्ञानमूलत्वायोगादुपदेशे सति कार्यस्यावश्यम्भावेन कार्याभावायोगाच्च परिशेषात् क्कचिदनुक्त्तेः स्वरूपाभावनिबन्धनत्वात्, अनन्तानां धर्माणमुपसंहारायोग्यत्वाच्च सत्यपि विद्यैकत्वे नान्यत्र श्रुता धर्माः अन्यत्रोपसंहार्या इति पूर्वपक्षं कृत्व तच्छाखाम्नाताङ्गवदङ्गान्तरमप्यर्थाभेदादुपसंहार्यं, क्कचिदवचनमस्य शाखान्तरीयाङ्गोपसंहारस्य वैकल्पिकत्त्वसूचनार्थं, प्रतिकल्पं समानेऽपि कर्मणि प्रयोगभेददर्शनात्, तलवकारादपि ताण्डिकेऽधिकमशिशिषादिषु दीक्षादिसम्पादनं पुरुषविद्यायां कृतं तदत्रोदाहरणमिति वर्णयन्ति, कर्मैकत्वे स्थिते सत्यङ्गानामुपसंहर्त्तव्यं\nशाखान्तराधिकरण एव सिद्धमिति तत्स्मरणमात्रस्य कृतत्वात् पूर्वपक्षोत्थानहेत्वाधिक्याभावाच्च पृथगधिकरणत्वमयुक्त्तम्, आनन्त्यादिकमपि हि तत्रापि वक्त्तुं शक्यते तत्र सिद्धमप्यत्रोपजीव्यत्वात् सौकार्याय चिन्तनीयमिति चेन्न, श्रुतिलिङ्गादिस्वरूपस्यापि चिन्तनीयत्वप्रसङ्गात्, न च शाखान्तरोक्त्तानां सर्वेषां विकल्पः किन्तु तुल्योपकाराणामेव,\nतलवकारताण्डिकस्थपुरुषविद्यामात्रमिह नोदाहार्यं सर्वविद्यासाधारणत्वाभावात्, प्रदर्शनार्थमुदाहृतमिति चेत्- उदाह्रियताम्, संशयाभावात्तु पृथग्विचारो न युक्त्त इति ।।5।।\n।। सर्ववेदान्तप्रत्ययाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.1 सर्ववेदान्तप्रत्ययाधिकरणम्\nउपोद्घातम्:\n1. तत्त्वज्ञानानुविद्धं हिततममनघं मोक्ष्यमाणस्य वक्तुं  \nतत्त्वे निर्धूय तर्कज्वरजनितमहासन्निपातप्रलापान् ।  \nनिष्पन्ने तत्त्वबोधे न किमपि विदुषा साध्यमित्युद्गृणद्भ्यो  \nयावज्जीवानुवर्त्यं मुररिपुभजनं मुक्तिलाभाय वक्ति ॥\n2. भीमाभ्यो यातनाभ्यः पितृपथगमनावर्तनादेश्च बिभ्यत्  \nतृष्णां कृष्णामृताब्धौ परिणयति परां यावता तावदुक्तम् ।  \nइत्थं लब्धाधिकारः परमधिकुरुते साधने यत्र साङ्गे  \nपादद्वन्द्वे परस्मिंस्तदिह बहुभिदाबर्बरं निर्ब्रवीति ॥\n3. एकस्मिन्नेव पादे निपुणनयकृता न द्वयोस्तर्कणं स्यात्  \nभेदोऽभेदश्च नैको विषय इह भवेदन्यहानप्रसङ्गात् ।  \nतस्मादस्मिन्प्रकीर्णा नयविततिरिति प्रेक्षितग्रन्थचोद्ये  \nवेद्यावच्छिन्नविद्यानियमकृदयमित्यैदमर्थ्यं समर्थ्यम् ॥\n4. आख्यावन्तं गुणानां निजगदुरुपसंहारतः पादमेतं  \nविद्यैक्यार्थे तदस्मिन्नपवदनतया भेदचिन्ता प्रसक्ता ।  \nइत्थं शुश्रूषुशङ्कामिह शिथिलयितुं भाषितं भाष्यकारैः  \nतद्भेदाभेदमीमांसनमिह विषयस्त्वत्र चोक्तोऽनुवृत्तः ॥\n5. निस्सीमानन्दनाडिन्धमनिरुपधिकानन्तसम्पद्गुणौघे  \nविद्याभेदैर्विभज्य प्रणिधिरिह यदि प्राप्तिरप्यंशतस्स्यात् ।  \nमैवं, तैरेव धर्मैस्तदितरसहितैः पूर्णकामस्य पूर्णं  \nप्राप्यं ब्रह्मैव नान्यत्किमपि फलमतस्तत्क्रतुन्यायसिद्धिः ॥\nसर्ववेदान्तप्रत्ययाधिकरणम्:\n6. भेदश्शब्दान्तराद्यैर्विधिषु नियमितः कर्मकाण्डे द्वितीये  \nसंयोगाद्यैक्यतोऽन्यस्समुदितनियतात् सैव विद्यासु नीतिः ।  \nआदौ तेनैव शाखान्तरनयमुदितं चोदनादेरभेदात्  \nश्रुत्यैवाक्षिप्य भूयः प्रतिसमधित तं भेदकान्यार्थतोक्त्या ॥\n7. शाखासु प्रक्रियान्या श्रवणमपि पुनर्दृष्टमत्राविशेषं  \nविद्याभेदस्ततस्स्यादिति न तदुभयं युक्तमध्येतृभेदात् ।  \nतेषामेवेति वाक्यात् क्वचिदुपजनिता भेदशङ्का त्वयुक्ता  \nस्वाध्याये ब्रह्मविद्यापदमिह हि भवेत्तद्व्रतेनान्वयोक्तेः ॥\n8. रूपैक्यादैक्यसिद्धौ किमितरदुपसंहार्यमन्यो गुणश्चेत्  \nभेदो न स्याद्विकल्पं तदिह किमफला तेन चिन्तेति चेन्न ।  \nवेद्याकारैक्यमैक्यं दिशति तदधिकं किञ्चिदाकृष्यतेऽङ्गं  \nकर्मण्यप्येवमेव ह्युपहृतिविषयो भेदकांशातिरिक्तः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.1 सर्ववेदान्तप्रत्ययाधिकरणम्\nउपोद्घातम्:\n1. एवं पूर्वोक्तैर्दशभिः पादैर्मोक्षोपायोपयुक्तं तत्त्वज्ञानं प्रतिष्ठापितम् । उत्तरत्र षड्भिः पादैः परब्रह्मप्राप्तिरूपफलसंवलितं तद्धेतुभूतमुपासनं विशदमेव प्रकाश्यत इति पूर्वोत्तरयोरन्वयमाह - तत्त्वज्ञानेति । मोक्ष्यमाणस्य पुरुषस्य तत्त्वज्ञानानुविद्धं हिततममुपासनमुत्तरत्र वक्तुं तत्त्वे विषये तर्कज्वरजनितमहासन्निपातप्रलापान् परवादान् निर्धूयाधुना तत्त्वबोधे निष्पन्ने सति तत्त्वज्ञानस्य सञ्जातत्वात् 'दग्धाखिलाधिकारत्वात् ब्रह्मज्ञानाग्निना मुनिः । वर्तमानश्श्रुतेर्मूर्ध्नि नैव स्याद्वेदकिङ्करः ॥' इति वेदकिङ्करत्वमपलपद्भ्यो मृषावादिभ्यः 'स खल्वेवं वर्तयन् यावदायुषं ब्रह्मलोकमभिसम्पद्यते' इति श्रुतिसिद्धं यावज्जीवानुवर्त्यं मुररिपुभजनं मुक्तिसिद्धये वक्तीत्यन्वयः । इत्थं किल मृषावादी मन्यते - य एव ह्यहङ्कारादियुक्तः स एव वेदकिङ्करः; कर्तृत्वभोक्तृत्वयोरनात्मधर्मत्वात् । काम्यकर्तृत्वं तावत् संसारहेतुत्वान्निरस्तमेव ज्ञानिनः । ब्रह्मोपासनकर्तृत्वमपि तथैव निरस्तं तस्यापि सांसारिकधर्मान्तर्भावात् । ब्रह्म तु न ज्ञेयं नोपास्यं न प्राप्यमपि । नच वेदैरयमर्थो ज्ञाप्यते । नित्यस्वयम्प्रकाशत्वात् स्वयम्प्रकाशत्वमपि न निरुच्यते । तदनिर्वचने कथं ब्रह्मसिद्धिरिति चेत् मा भूत् ब्रह्मसिद्धिः । अत एव ह्यध्यात्मविदः प्रवदन्ति 'अवचनेनैव प्रोवाच' इति । एवमसम्बद्धवादिनो मिथ्यावादिनस्सद्विद्यामपि स्वसमयसारभूततया परिगृहीतां परित्यजन्ति, किमुत दहरविद्यादिकान् विद्याभेदान् विविधगुणपरिष्कारयुक्तान् । अतस्तत्प्रतिक्षेपायारभ्यत इति ॥2. अत्र तृतीयाध्याये चतुर्णामपि पादानामर्थभेदं द्विकद्वयस्याप्यर्थभेदान्मिथो भेदं पौर्वापर्यनियमञ्च दर्शयति - भीमाभ्य इति । अत्र पूर्वपादद्वयेऽधिकारसम्पत्तिहेतुरधिकारश्च संसारविरक्तिसंवलितो भगवति तृष्णायोगः उभावेतावुभाभ्यां पादाभ्यामभिधीयेते इति विशदं प्रकाश्यते । तत्र भीमाभ्य इत्यादिना वैराग्यपादार्थमाह तृष्णामित्यादिनोभयलिङ्गपादार्थम् । अयमत्र शब्दान्वयः - यावता कृष्णामृताब्धौ तृष्णां परिणयति तावदुक्तमिति ।उत्तरपादद्वयार्थमाह - इत्थमिति । अयमत्र शब्दान्वयः - उभाभ्यां पादाभ्यां लब्धाधिकारो यत्र साङ्गे साधने प्रवर्तते तत् साङ्गं साधनं परस्मिन् पादद्वन्द्वे बहुभिदाबर्बरं निर्ब्रवीति - बहुभेदेन विषमितं विकल्पितं निर्ब्रवीति सूत्रकारः । अयमर्थः - ब्रह्मविद्याविशेषाः खलु 'नाना शब्दादि' इति सप्रमाणकं भिन्नतयोपदिष्टाः । 'विकल्पोऽविशिष्टफलत्वात्' इत्येकफलसाधनत्वेन त एव विकल्पिताः । एवमुभयाकारयुक्तसाधनजातमुपदिश्यत इति । अयमत्रानुक्रमः - वैराग्यपूर्वं हि प्राप्यतृष्णा जायते प्राप्यविषयप्रेप्सायां जातायामुपायाधिकारः उपाये प्रवृत्तस्याधिकारिणः पुरस्तादुपाये निर्णीते उपरिष्टात् करणस्थानीयसर्वब्रह्मविद्याङ्गकर्मोपादित्सा जायत इति विद्याङ्गपादस्य पश्चाद्भाव इति ॥3. ननु पादार्थाभिधाने भगवता भाष्यकारेण 'इदानीं ब्रह्मोपासनानां गुणोपसंहारविकल्पनिर्णयाय विद्याभेदाभेदचिन्ता प्रस्तूयते' इत्युक्तम्, अत्र कोऽयं पादार्थः ? किं भेदचिन्ता उताभेदचिन्ता अथवा क्वचिद्भेदचिन्ता क्वचिदभेदचिन्ता यद्वा भेदाभेदचिन्तेति । नाद्यः; सार्वत्रिकत्वाभावात् । अत एव न द्वितीयः । न च तृतीयः; अनुवृत्तार्थासिद्धेः । न चतुर्थः; भेदाभेदात्मकस्य चिन्तनीयस्य व्याहतत्वेन तद्विषयचिन्ताया अयोगात् । चिन्ताशब्देन संशयात्मकं विचारमभिधाय पक्षद्वयाभिधानेऽपि एतस्मिन्पादे गुणोपसंहारानुपसंहारचिन्ता हीयेत । सैव हि चिन्ता पादेऽस्मिन् प्रधाना; गुणोपसंहारपाद इति समाख्यायोगात् । तदिदं सर्वमभिप्रेत्याह - एकस्मिन्निति । अयमत्र शब्दार्थः - एकस्मिन् पादे एक एवार्थस्स्वीकार्यो निपुणनयकृता पुरुषेण । द्वयोस्तर्कणं विचारो न स्यात् । भेदाभेद इत्येकोऽर्थो नास्त्येव, शब्दप्रयोगमात्रेण शशविषाणादिवदस्तित्वेऽपि तस्यैव चिन्तनमस्मिन् पादे स्यात् न पुनरन्यस्य गुणोपसंहारानुपसंहारादेश्चिन्तनम् । तदिदमाह - अन्यहानप्रसङ्गादिति । उक्तमर्थं सङ्कलय्य निगमयति - तस्मादिति । एवं विकल्पदुष्टत्वादस्मिन् पादे प्रकीर्णा नयविततिर्न्यायविस्तरः प्रशिथिल इति प्रेक्षितग्रन्थचोद्ये - विद्याभेदाभेदचिन्ता क्रियत इति दृष्टभाष्यग्रन्थस्य कस्यचित् पुरुषस्य चोद्ये सति, वेद्यावच्छिन्नविद्यानियमकृदयं पाद इत्यैदमर्थ्यं तात्पर्यं समर्थ्यम् । अयमर्थः - नात्र भेदो नाप्यभेदः प्रधानतया चिन्त्यते, भेदाभेदौ गुणोपसंहारानुपसंहारार्थावेव । तेन गुणोपसंहारपादप्रसिद्धिरपि युज्यते । तर्ह्युपसंहारोऽनुपसंहारो वा पादार्थ इति पुनश्चोद्यमुन्मज्जतीति चेत्, यथायोग्यमुपसंहारानुपसंहारान्यतरनिर्णयः पादार्थ इत्यैकार्थ्यसिद्धिः । वेद्यावच्छिन्नविद्यानियमकृदयमिति वेद्यं भिन्नं चेत् विद्या च भिन्ना, अभिन्नं चेत् सा चाभिन्ना, तेन वेद्यानुरूपं विद्यानियमनमिति पादार्थैक्यसिद्धिः । अत्र वेद्यभेदस्तु गुणभेदात् न पुनर्ब्रह्मभेदात् । तेन गुणोपसंहारपादप्रसिद्धिस्सुतरां सङ्घटत इति ॥4. पूर्वस्मिन् श्लोके वेद्यावच्छिन्नविद्यानियमकृदयमिति पादस्यैकार्थ्यं समर्थितम् । अत्र कश्चिदाह - अस्त्वैकार्थ्यम्, अथापि विद्यैक्यप्रतिपादकेऽस्मिन्पादे अभेद एवैकः पादार्थः । न पुनर्विद्याभेदः, तर्हि 'विद्याभेदाभेदचिन्ता' इति कथं भाष्यकारैरुच्यते ? इति चेत् अस्त्वपवादप्रदर्शनम् । विद्यैक्यमेव पादार्थः । ऐक्यासम्भवे क्वचिद्भेदोऽपि स्यादित्यपवाद एव प्रदर्श्यते नपुनर्भेदः पादार्थभूत इति । इमामाशङ्कामनुवदति - आख्यावन्तमिति । अयमत्र शब्दार्थः - गुणानामुपसंहारतो गुणोपसंहारपाद इत्याख्यावन्तमेतं पादं निजगदुः । तत् - तस्मात्कारणादाख्यासामर्थ्यात् विद्यैक्यप्रतिपादकेऽस्मिन्पादे भेदचिन्ता त्वपवादत्वेनैव प्रसक्ता न पुनः पादार्थतया । इमामाशङ्कां परिहर्तुमेव भाष्यकारैरुक्तं 'विद्याभेदाभेदचिन्ता' इति । तदाह - इत्थमिति । कः पुनस्सर्वानुवृत्तः पादार्थ इति चेत्तत्राह - विषय इति ॥5. अत्र कश्चिच्चोदयति - गुणभेदात् विद्याभेद इति भवद्भिरुक्तम् । तर्हि फलभेदोऽपि स्यात् । 'यथाक्रतुरस्मिन् लोके पुरुषो भवति तथेतः प्रेत्य भवति' इति हि श्रूयते 'तं यथायथोपासते तथैव भवति' इति च । तेन यद्गुणविशिष्टं भगवन्तमुपास्ते तद्गुणविशिष्टमेव प्राप्नोतीति श्रुत्यर्थः । विशेषविधौ शेषनिषेधस्य न्याय्यत्वात् उपास्यगुणव्यतिरिक्तगुणविशिष्टभगवत्प्राप्तिरर्थान्निषिध्यत इति परिपूर्णब्रह्मानुभवो मोक्ष इति वादमात्रमेव स्यात् । तदिदमनुवदति - निस्सीमेति । निस्सीमानन्दपर्वोत्कर्षहेतुभूतनिरुपधिकानन्तसम्पद्गुणौघे परमात्मनि वेद्याकारभेदप्रयुक्तभेदवद्विद्याभेदैर्विभज्य प्रणिधिर्यदि स्यात्, तर्हि प्राप्तिरपि ब्रह्मणि अंशत एकदेशेन स्यात् । यावानुपासनविषय आकारस्तावानेव प्राप्याकारस्स्यात् । तथा च न परिपूर्णब्रह्मानुभवः फलमित्यापतेत् । एतच्चोद्यमपाकरोति - मैवमिति । अपाकरणमेव विवृणोति - तैरेवेति । अयमर्थः - 'यथाक्रतुरस्मिंल्लोके पुरुषो भवति' इत्यत्रोपास्याकारस्यान्यूनभावेव प्राप्तिरुच्यते । 'तथैव भवति' इति कृत्स्नस्याप्युपास्याकारस्य प्राप्त्यभिधानात् । न्यूनत्वे पुनरुपास्याकारस्य कृत्स्नत्वमेव भज्येत । अधिकाकारसम्बन्धस्त्वत्र न विधीयते नापि निषिध्यते । विशेषविधौ शेषनिषेधन्यायात् निषिध्यत इति चेत्, अयमपि भ्रान्तिमूल एवोपन्यासः । विधायकप्रमाणान्तराभावे हि आर्थो निषेधः परिगृह्येत । अत्र तु विधायकमस्ति 'निरञ्जनः परमं साम्यमुपैति' इति श्रुत्यैव परमसाम्याभिधानात् । इदञ्च परमसाम्यं भोगमात्र एवेति सूत्रकारैरेव स्थापयिष्यते 'भोगमात्रसाम्यलिङ्गाच्च' इति । तेन नहि वचनविरोधे न्यायः प्रभवतीति न्यायेनाधिकनिषेधो दुर्न्यायवेदिनामेव निर्णयः । तर्हीश्वरसाम्याङ्गीकारे जीवस्यापीश्वरत्वं प्रसज्यत इति चेन्न; सूत्रकारैरेव मात्रशब्दं प्रयुञ्जानैर्निरस्तत्वात् । शब्दार्थस्तु - तैरेव धर्मैरुपास्यैरेव भगवद्गुणैस्तदितरसहितैरनुपास्यैर्गुणैरपि सहितैः पूर्णं ब्रह्मैव पूर्णकामस्य मुक्तस्य प्राप्यमिति नान्यदत्र फलमस्ति । स्वर्गादिसाधनेषु तूपास्यमन्यत् फलमन्यदिति प्रसिद्धमेतत् । तेनात्र तत्क्रतुन्यायेनोपास्यानुपास्यसकलगुणविशिष्टं तदेव ब्रह्म प्राप्यमिति तत्क्रतुन्यायस्सिध्यति । तेन न क्वचिदपि विद्यासु फलवैषम्यप्रसङ्गः ॥\nसर्ववेदान्तप्रत्ययाधिकरणम्:\n6. अत्र पादसङ्गतिर्भाष्ये 'उक्तं ब्रह्मोपासिसिषोपजननाय वक्तव्यं ब्रह्मणः फलदायितापर्यन्तम् । इदानीं ब्रह्मोपासनानां गुणोपसंहारविकल्पनिर्णयाय विद्याभेदाभेदचिन्ता प्रस्तूयते' इति । अधिकरणावतारमप्याह 'प्रथमं तावत्' इत्यादिना । 'फलमत उपपत्तेः' इत्यत्र उपास्यस्य ब्रह्मणस्सर्वफलप्रदाने प्राधान्यमुक्तम्, अधुना पुनर्मूर्धादिपादपर्यन्तपरिकॢप्त्या सविग्रहब्रह्मोपासनरूपाया वैश्वानरविद्यायाः परविद्यान्तरात् प्राधान्येन सैव प्रथमं विचार्यते । अत एव भगवता पराशरेण ब्रह्मविद्याप्रसङ्गे सविग्रहमेव ब्रह्म प्रथमं चिन्तनीयं शुभाश्रयत्वात्, ब्रह्मस्वरूपं तु न योगयुजा चिन्त्यम्, आरूढयोगेनैव चिन्त्यमित्युक्तम् । अस्याञ्च विद्यायां पूर्वकाण्डशाखान्तराधिकरणोक्तसकलन्यायसमुच्चयस्य विद्यमानत्वात् एतद्विचारपूर्वकमेव विद्यान्तरविचारौचित्यादेषैव विद्या पूर्वं विचार्यत इत्यभिप्रायः । एतदेव 'प्रथमं तावत्' इति द्वाभ्यामपि पदाभ्यां द्योत्यते । तदर्थविचारस्तु - नानाशाखास्वधीताया वैश्वानरादिकाया विद्यायाः किं प्रतिशाखं भेदः, उतैक्यमिति । किं शाखान्तरे प्रत्यभिज्ञास्ति नेति । किं 'तेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम्' इति शिरोव्रतवतामाथर्वणिकानां विद्योपदेशनियमो भेदोपपादकतया प्रत्यभिज्ञाविरोधी नेति । किं शिरोव्रतं विद्याङ्गम्, उताध्ययनाङ्गमिति । अत्र कर्मकाण्डशाखान्तराधिकरणोक्ताभेदकन्यायैरभेदमुक्त्वा पुनर्भेदकन्यायैराक्षिप्य भेदकानां तेषामन्यार्थत्वप्रदर्शनेनाभेदमेव पुनः प्रतिष्ठापयामास सूत्रकार इत्याह - भेद इत्यादिना । अयमर्थः - कर्मकाण्डे हि संयोगरूपचोदनाख्याविशेषात् कर्मणामैक्यमुक्तम् । संयोगो नाम फलसंयोगः । रूपञ्च द्रव्यदेवते । द्रव्यदेवते हि कर्मणो रूपमिति तान्त्रिकाः । चोदना लिङ्लोट्तव्यप्रत्ययादिशिरस्कः क्रियावाचिशब्दः । आख्या ज्योतिष्टोमादिनामधेयम् । तेषामविशेषात् कर्मैक्यमिति 'संयोगरूपचोदनाख्याविशेषात्' इति सूत्रार्थः । भेदकप्रमाणानि तु शब्दान्तरादीनि । अपर्यायशब्दश्शब्दान्तरं यजति जुहोति ददातीत्यादि । अभ्यासस्तु 'समिधो यजति' 'तनूनपातं यजति' इत्यादिरूपः पुनः पुनः पाठः । सङ्ख्या 'तिस्र आहुतीर्जुहोति' इत्यादिषु दृष्टा त्रित्वादिः । गुणस्तु 'तप्ते पयसि दध्यानयति सा वैश्वदेव्यामिक्षा वाजिभ्यो वाजिनम्' इत्यादिषु श्रुतो वाजिनादिः । 'उपसद्भिश्चरित्वा मासमग्निहोत्रं जुहोति' इत्यादिषु प्रकरणान्तरमुपलभ्यते । नामधेयमपि भेदकं दृश्यते 'अथैष ज्योतिरथैष विश्वज्योतिरथैष सर्वज्योतिः' इत्यादौ । तेन पूर्वकाण्डोक्तन्यायकलापैर्भेदकैरभेदकैश्चेदमधिकरणं व्यारचितम् । तत्र शब्दान्वयस्तु - कर्मकाण्डे द्वितीयाध्याये शब्दान्तराद्यैर्भेदो विधिषु नियमितः प्रतिपादितः । समुदयनियतात् समुच्चितात् संयोगाद्यैक्यतः संयोगरूपचोदनाख्याविशेषात् अन्यः कर्मणामभेदोऽपि स्थापितः । कर्मब्रह्मकाण्डयोरैकशास्त्र्यात् न्यायप्रवृत्तेरपि तुल्यत्वात् विद्यायामपि कर्मनीतिरेव नीतिः । इत्थं सामान्येनार्थतत्त्वमभिधाय एतस्याधिकरणस्य सिद्धान्तारम्भपूर्वकत्वात् प्रथमं सिद्धान्तमभिधाय पूर्वपक्षाभिप्रायेणाक्षिप्य पुनस्तमेव सिद्धान्तं स्थापयामास सूत्रकार इति दर्शयति - आदाविति । शब्दान्वयस्तु - तेनैव कर्मकाण्डेनैव चोदनादरभेदादादावुदितमुक्तं शाखान्तरनयं श्रुत्यैवाक्षिप्य श्रुत्यन्तर्गतात् भेदकप्रमाणादाक्षिप्य तं पूर्वोक्तमेवार्थं प्रतिसमधित - स्थापयामास । तत्र हेतुमाह - भेदकान्यार्थतोक्त्येति । भेदकस्य प्रमाणस्य अर्थान्तरे तात्पर्यादित्यर्थः ॥7. अत्रोक्तार्थापवादरूपं विद्याभेदहेतुमनूद्य तत्परिहारमपि भाष्योक्तमेव विशदं प्रकाशयति - शखास्विति । अयमर्थः - अविशेषपुनश्श्रवणात् प्रकरणान्तराच्च विद्याभेद एवात्र समुचितः । 'समिधो यजति' 'तनूनपातं यजति' इत्यादौ यजति यजतीत्यविशेषपुनश्श्रवणात् 'उपसद्भिश्चरित्वा मासमग्निहोत्रं जुहोति' इत्यत्र प्रकरणान्तराच्च कर्मभेदो दृष्टः । एवमत्रापि ताभ्यामेव हेतुभ्यां विद्याभेदोऽङ्गीकार्य एव । अयमत्रान्वयः - ब्रह्मविद्यावादिनीषु शाखासु तत्रतत्र प्रक्रिया अन्या दृष्टा अत्र च अविशेषमपि पुनश्श्रवणं दृष्टं ततो विद्याभेदस्स्यादिति । तदेतत् प्रतिक्षिपति - नेति । तदुभयं अविशेषपुनश्श्रवणं प्रकरणान्तरञ्च अध्येतृभेदाद्युक्तमेव । अयमर्थः - इत्थं किल मीमांसकानां मर्यादा । अविशेषपुनश्श्रवणं प्रकरणान्तरञ्च विधेयभेदावहमेव यद्यध्येतृभेदो न स्यात् । प्रतिपत्तृभेदे सति अविशेषपुनश्श्रवणं प्रकरणान्तरञ्च न भेदकमेव । तेनात्र प्रतिपत्तृभेदस्य विद्यमानत्वात् न विद्याभेदप्रसङ्गः । ननु 'तेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम्' इति शिरोव्रतवतामेव ब्रह्मविद्योपदेशनियमात् विद्याभेदोऽस्त्विति मयोक्तं तत्र कोऽयं परिहार इति पूर्वपक्षिणोऽभिप्रायमाशङ्क्य तत्रापि परिहारमाह - अयुक्तेति । कथमयुक्तत्वमित्यत्राह - स्वाध्याय इति । अत्र ब्रह्मविद्यापदं स्वाध्यायवाचकमेव न पुनर्विद्यावाचकं 'नैतदचीर्णव्रतोऽधीयीत' इति वेदव्रतेन वेदाध्ययनस्यान्वयोक्तेरित्यर्थः ॥8. अत्र कश्चिच्चोदयति रूपैक्यात् विद्यैक्ये सिद्धे सति किमितरदुपसंहार्यम् ? तदेव रूपैक्यमिति चेन्न इतरेतराश्रयादिप्रसङ्गात् रूपैक्यात् विद्यैक्यं विद्यैक्यात् रूपैक्यमिति । अथवा चक्रकमेव रूपैक्यात् विद्यैक्यं विद्यैक्यात् वेद्याकाररूपगुणोपसंहारो गुणोपसंहारात् रूपैक्यमिति । तर्हि वेद्याकारादन्यो गुण उपसंहार्य इति चेत् स चान्यो विरुद्धो वा किं वा अविरुद्धः । विरुद्धश्चेत् तर्हि विरुद्धधर्मयोरेकत्रोपसंहाराङ्गीकारे सति लोके सर्वत्र भेद एव न स्यात् । उष्णत्वशीतत्वयोरेकत्रोपसंहारसम्भवे कोऽन्यो भेदकः? तेन कर्मणां विद्यानां वा तत्तदसाधारणभेदकधर्मोपसंहारे यागदानहोमादीनां सद्विद्यादहरविद्याभूमविद्यादीनां भेद एव न स्यात् । ननु विकल्पेनोपसंहारस्स्यात् कदाचित् स्वधर्मान्वयः अन्यदा तद्विरुद्धान्यधर्मान्वय इति, तदपि न; विकल्पस्याष्टदोषदुष्टत्वात् । किञ्च विकल्प एवात्र न सम्भवति स्वधर्मस्य श्रुत्यैवोपदिष्टत्वात् अन्यस्य विरुद्धधर्मस्य श्रुत्या अनुपदिष्टत्वात् । तुल्ययोर्हि विकल्पो न पुनरतुल्ययोः । तेनोपसंहार्यो धर्मः कोऽयमिति । तस्मात् भेदाभेदचिन्ता गुणोपसंहारानुरसंहारार्थेति व्यर्थाभिधानमिति । तदेतदनुवदति - रूपैक्यादिति । शब्दान्वयस्तु - रूपैक्यादैक्यसिद्धौ किमितरदुपसंहार्यम् ? अन्यो गुणश्चेत् विद्यान्तरादिव्यवस्थितो गुणश्चेत् कर्मणां विद्यानां वा क्वचिदपि रूपभेदव्यवस्थितो भेदो न स्यात् । विकल्प्यं तदिह किमिति । अत्र किमिति प्रतिक्षेपे । विकल्प्यं तद्रूपमिह न भवत्येव विद्यान्तरासाधारणत्वात् । तेन एवमुपपादनेन भेदाभेदचिन्ता न गुणोपसंहारार्था भवतीति निष्फलेति । अत्रोत्तरम् - नेति । उपसंहार्यानुपसंहार्यविभागं व्यक्तमेव दर्शयति - वेद्याकारेति । वेद्याकारैक्यं विद्यैक्यं दिशति । तत्तु वेद्याकारैक्यमनुपसंहार्यमेव प्रागेव सिद्धत्वात् । तेन न चक्रकम्, नाप्यन्योन्याश्रयः । तथा च विद्याया ऐक्ये सिद्धे तदधिकं विद्याया ऐक्यापादकाकारादधिकमन्यदेव किञ्चिदङ्गमाकृष्यते तच्चापि तत्तच्छाखासु सर्वत्र श्रुतं चेत् अनुपसंहार्यमेव श्रुतत्वात् । क्वचिदेव श्रुतं चेत् तदानीं विद्यैक्यात् शाखान्तरेऽप्युपसंहर्तव्यमिति न्यायमार्गः । इयं किल मर्यादा किं भवतैव परिकॢप्तेत्याशङ्क्य कर्मकाण्डविदामपीयमेव मर्यादेति स्वोक्तमर्थं सर्वविद्वज्जनसम्मत्या द्रढयति - कर्मण्यपीति । अस्मदुक्तानङ्गीकारे सर्वशास्त्रव्याकोपस्स्यादित्यर्थः । अयमत्र शब्दान्वयः - कर्मण्यपि कर्मकाण्डेऽपि एवमेव एवम्प्रकारेणैवोपसंहारविषयो गुणो भेदकगुणातिरिक्त एव स्वीकृतः । अत्र हि यागदानहोमादीनां भिन्नानां कर्मणां तत्तदसाधारणधर्माद्भेदकादतिरिक्तः कश्चित् धर्मस्संयोगरूपचोदनाख्याविशेषात् कर्मैक्ये सिद्धे तस्मादेवैक्यात् सर्वत्रोपसंह्रियत इति । अयमर्थः - कर्मसु परस्परविरुद्धो धर्मो नोपसंहार्यः, रूपाद्यैक्यादैक्ये सिद्धेऽपि ऐक्यापादकं रूपमपि नोपसंहार्यम्, तद्व्यतिरिक्तमपि रूपमेकत्रैव प्रतिपन्नं चेत् इतरत्रोपसंहार्यम् । तच्चोभयत्रापि प्रतिपन्नं चेत् अनुपसंहार्यमेवेति तान्त्रिकगोष्ठीनिष्ठानां निर्णयः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.1 सर्ववेदान्तप्रत्ययाधिकरणम्\n।।श्रीः।। ।।श्रीमते हयवदनपरब्रह्मणे नमः।। ।।तृतीयस्याध्यायस्य तृतीयः पादः।। एवं परब्रह्मणेस्सर्वज्ञत्वासर्वशक्तिमत्त्व निरितिशयदयाशालित्व सत्यसङ्कल्पत्वादिकेषु महावैभवमहाव- दान्यत्वपर्यंतेषूपास्यत्वोपयुक्तेषु कल्याणगुणेषु तत्तदधिकरणोदाहृताविषयवाक्यैश्शब्दतोर्थतश्च सिद्धेषु समुपजात- तदुपासनाभिलाषस्य कथमुपासनं कार्यं किमेकस्योपासनस्य कस्यांचिच्छाखायां यावन्तोगुणा आम्नाताः तावदुप- संहारेणैव कार्यं उत शाखांतरगत तदुपासनाप्रकारणाम्नात गुणांतरोपसंहारेणेत्याकाङ्क्षायां\" तदुपसंहारेण कार्यमिति प्रदर्शयितुं शाखाभेदेपि चोदनाद्यविशेषेसति नोपासनं भिद्यत इति तदभेदनिरूपणमिह पादे क्रियते। तद्भिदनिरूपणं\" तदपवादत्वेन क्वचित् क्वचित् क्रियते। अतः फलतोगुणोपसंहारः पादार्थः। इहाधिकरणे सामान्यतः प्रतिशाखं वैश्वनरीक्षरदहरादिविद्यानभिद्यन्त इति प्रसाध्यते--- सर्ववेदान्तप्रत्ययं चोदनाद्यविशेषात्।।1।। भेदान्नेतिचेदेकस्यामपि।।2।। स्वाध्यायस्य तथात्वे हि समाचारेऽधिकाराच्च सववच्च तन्नियमः।।3।। दर्शयति च ।।4।। उपसंहारोऽर्थाभेदाद्विधिशेषवत्समाने च।।5।। वैश्वरादिविद्याः प्रतिशाखं भिद्यन्ते नवेति प्रत्यभिज्ञाविच्छेदकसद्भावसद्भावभ्यां संशये अभ्यासप्रकरण- भेदाभ्यां भिद्यत एव। शाखांतरे तर्योर्भेदानवश्यंभावात्। न च तयोस्तत्तच्छाखाध्यायिरूपप्रतिपत्तृभेदेन साफल्योपपत्तेः शाखांतराधिकरणसिद्धान्तः सूत्रदर्शितचोदनाद्यविशेषप्रयुक्तप्रत्यभिज्ञानेन शाखाभेदेऽपि कर्मैक्यवद्विद्यैक्यं स्यादिवाच्म्। मुण्डकेऽक्षरविद्यायां 'तेषामेवैतां ब्रह्मविद्यांवदेत शिरोव्रतंविधिवद्यैस्तुचीर्ण' मिति तस्याश्शाखांतराम्नाताक्षरविद्यातो भेदलिंगं। विद्यैक्येहि तदङ्गस्य शिरोव्रतस्य शाखांतराध्यायिभिरप्यनुष्ठेयत्वा दाथर्वणिकानामेव शिरोव्रतमित्ययं नियमो नोपपद्यते। नन्वध्ययनांगमिदं शिरोव्रतं 'नैतदचीर्णव्रतोधीत' इति तत्रैव 'तेषामेवैतां ब्रह्मविद्यांवदेते'त्यस्य प्रथमश्रुततया तदनुसारेण तस्यान्यथानयनोपपत्तेः श्रवणात्। अतस्तदनुसारेण तेषामेवेति वचनमाथर्वणिकानामेवेति ब्रह्मविद्याप्रतिपादकमुपनिषद्ग्रंथ मध्यापयेदित्यर्थः कल्प्यत इति वाच्यम्। चरमश्रुतानुसारेण प्रथमावाक्यगत ब्रह्मविद्याशब्दस्य लक्षणाकल्पनायोगात्। तेषामेवैतामित्येनेनापि अध्ययनांगत्वस्यैव बोधने पौनरुक्त्यापत्तेश्च। तस्मादाथर्वणिकनियतशिरोव्रताङ्गकत्वलिंगेनाक्षरविद्यानां चोदनाद्यविशेषप्रयुक्तप्रत्यभिज्ञाविच्छेदात् भेदावश्यंभावेन तथैव वेश्वानरविद्या अपि प्रतिशाखं भिद्येरन् अभ्यास- प्रकरणान्तराविशेषात्। ननु तर्ह्याथर्वाणिकमात्राधिकारिकशिरोव्रताङ्गकत्वानुरोधेन नानाशाखाम्नाताप्यक्षरवि- द्याऽऽथर्वणिकमात्राधिकारिकेत्यधिकारसङ्कोचोऽस्तु। द्दश्यतेह्यंगानुरोधेनाधिकारसंकोचः। यथा 'ऋद्धिकामास्सत्रमासीर'न्नित्यविशेषश्रवणेऽपि सत्रे 'येयजमानास्त ऋत्विज' इति ब्राह्मणैककर्तृकेषु ऋत्विक्कर्मसु जयमानानां कर्तृत्वविध्यनुरोधेन ब्राह्मणानामेवाधिकार इति संकोच इति चेत् मैवम्। नचाभ्यासप्रकरणान्तरयोः शाखान्तोक्ताक्षरविद्यातो भेदेनाभ्यासप्रकरणभेदोपष्टब्धेनाधिकारासंकोचोपपत्तौ प्रधानवाक्यावगताधिकारसंकोच- नायोगात्। नचाभ्यासप्रकरणान्तरयोः प्रतिपत्तृभेदेन साफल्योक्तिरपि युक्ता। तथाऽपि कृतस्वशाखाध्ययनस्य पुनश्शाखान्तराध्यनस्य तत्तच्छाखाध्यायिभ्यः तत्तद्वाक्यश्रवणस्य च संभवेन तं प्रति तस्य वाक्यस्यानुवादकत्वं स्वशाखाध्यायिनं प्रति प्रमापकत्वमिति वैरूप्यानिवारणात्। तस्मादभ्यासप्रकरणभेदाभ्यां चादनाद्यविशेषप्राप्तप्रत्य- भिज्ञाविच्छेदकाक्षरविद्याम्नातविद्याभेदलिंगोपष्टब्वाभ्यां\" प्रतिशाखं विद्याभिद्यत एवेति। एवं प्राप्ते सिद्धान्तः। प्रतिशाखं विद्यानभिद्यते। चोदनाद्यविशेषात्। तथा हि छान्दोग्यवाजसनेयकयोर्वैश्वानरविद्यायां\" 'वैश्वानरविद्येत्याख्याप्यविशिष्टा। ब्रह्मप्राप्तिरूपः फलसंयोगोऽप्यविशिष्टः। अत एव हि प्रत्यभिज्ञानात् शाखान- र्थक्यप्रसंगरूपन्यायमूलौहितौ। 'समिधो यजती'त्यादौ विशेषणसंक्रान्तिरहितया विधिश्रुत्या कर्मविधिसिद्धौ विहितस्य कर्मणो विधानमनर्थकमित्यानर्थक्यन्यायमूलोऽभ्यासेन कर्मभेदः। एव मग्निहोत्रप्रकरणे विहितस्य नित्याग्निहोत्रस्य कुण्डपायिनामयनप्रकरणे पुनर्विधानमनर्थकमित्यानर्थक्यन्यायमूल एव प्रकरणान्तरेणापि कर्मभेदः। नचेहानर्थक्यमस्ति। तत्तच्छाखाध्यायिरूपप्रतिपत्तृभेदेनसाफल्यात्। न च प्रमापकत्वानुबादकत्वरूपवैरू- प्यापत्तिदोषः। वाक्यान्तरेण प्राप्तिमपेक्ष्यार्थज्ञानजनकत्वं ह्युनुवादकत्वं न ज्ञातज्ञापकत्वमात्रं, स्वशाखागतवाक्य- स्यापि पुनश्श्रवणे किंचिदपि वाक्यं शाखान्तरवाक्यतः प्राप्तिमपेक्ष्य स्वार्थं बोधयति। अतो नानुवादकृतवैरूप्या- पत्तिः। नाप्यक्षरविद्यायां\" पूर्वपक्षोक्तं भेदलिंगमस्ति। शिरोव्रतस्य विद्यांगत्वाभावात्। स्वाध्यायसंस्कारार्थो हि शिरोव्रतनियमः। 'नैतदचीर्णव्रतोऽधीत' इत्यध्ययनसंयोगात् अध्ययनशरीरानुपकारकस्य शिरोव्रतस्य अध्ययन- संस्कार्योपनिषदंगत्वापर्यवसानात् आथर्वणिकानां समाचाराख्ये ग्रंथे 'इदमपि वेदव्रतेन व्याख्यात' मिति शिरोव्रते पुष्कलोपदेशं कृत्वा व्रतान्तरं प्रस्तुत्य तत्र शिरोव्रतधर्मातिदेशाच्च। तथा च यथा सप्तसूर्याख्यहोमप्रभृतिश्शतौ- दनाख्यहोमपर्यन्तः तेषामेवाथर्वणिकानां सवहोमगणतदीयैकाग्निसम्बन्धात् तत्रैव भवति, न त्रेताग्निषु, एवं शिरोव्रतमपि तदीयाध्ययनसम्बन्धात्तदध्ययनसंस्कार्यायां तस्यामेवोपदिष्टं भवति। एवं चाथर्वणिकनियतशिरोव्रतां- गकत्वानुरोधेन सैवोपनिषदक्षरविद्याप्रतिपादकोपनिषदन्तराद्भिद्येत। नत्वक्षरविद्या। तस्या एवोपनिषद आथर्वणि- कमात्राधिकारिकशिरोव्रतांगत्वानुरोधेन तन्मात्राध्येयत्वं सिध्यति। नत्वक्षरविद्यामात्रस्याथर्वणकैकाधिकारित्वं। तस्माच्छाखांतराध्यायिनां अक्षरविद्या शाखांतराध्ययनेन मुण्डकाध्यायित्वचनेन च लब्धा फलं प्रयच्छतीति न कश्चिद्दोषः। न च ब्रह्मविद्याशब्दस्य मुण्डकोपनिषदि लज्ञणादोषः। तदुपक्रमे 'द्वेविद्येवेदिव्ये इति हस्म यद्ब्रह्म- विदावदंति पराचैवापराच। तत्रापरायद्दग्वेदो यजुर्वेदस्सामवेदोथर्ववेदश्शिक्षाकल्पोव्याकरणं निरुक्तंछन्दोज्योतिष- मितिहास पुराणन्यायमीमांसाधर्मशास्राणीत्यथ परायातदक्षरमधिगम्यत ' इति विद्याशब्दस्य विद्यास्थानपरत्वस्या- वगततयोपसंहारेपि तस्य तादर्थ्योपपत्तः। न चैवं सति नैतदचीर्ण इत्यग्रिमवाक्यमपि तदध्ययनसंस्कार्योपनिषदं- गत्वप्रतिपादकामितिषौनरुक्त्यम्। अग्रिमवाक्य मचीर्णव्रतस्साध्ययननिषेधपरं, पूर्ववाक्यं अचीर्णव्रतं प्रत्यध्यापननि- षेधपरमिति शूद्रविषयाध्ययनाध्यापननिषेधवाक्ययोरिव विषयभेदसत्त्वात् तस्माद्विद्याभेदलिंगासिद्धेश्शाखाभेदेपि चादनाद्यविशेषात् विद्यैक्यमितिस्थितम्। तदिदं विद्यैक्यं छांदोग्ये दहरविद्यायां विहितमपहतंपाप्यमत्वादिगुणाष्टकं सिद्धं कृत्वा तैत्तिरीयके केवलं तस्मिन्यदन्तस्तदुपासिदव्यमित्युपासनामात्रविधानलिंगमपि द्योतयति। अपेक्षितं हि तैत्तिरीयके छांदोग्योक्तपाप्मजरामरणाद्यभावसंकीर्तनं सहस्रशीर्षे देवमित्यादिना भगवतो विग्रहविधानेन पाप्मजरामरणादिप्रसक्तिसत्वात्। एवं\" सर्वेषु वेदांतेषु समाने सत्युपासने वेदांतराम्नात्तगुणानामुपसंहारः कार्यः स्ववेदोक्तगुणानामिव वेदांतरोक्तगुणानामपि तदुपकारकत्वाविशेषात्।। संग्रहकगारिकाः। अभ्यासात्प्रकरणभेदतस्च विद्यभिद्यन्ते प्रतिनिगमांतमित्ययुक्तम्। रूपाख्याफलविधि चोदनाविशेषादभ्यासादिक मवबोध्यभेदतस्स्यात्। विद्यांगंयदिहि शिरोव्रतंमितं स्यात्तास्स्युस्त त्प्रतिनियत्तवतोविभिन्नाः। तद्वेदाध्ययनविधेः प्रसिद्धमङ्गं यद्वेदव्रतमिति तत्समामनंति।। तस्माच्छाखाभेदेऽप्यस्त्यन्योन्यं गुणोपसंहारः। संज्ञाफलाद्यभेदे विद्यानामुपकृतेः सिध्यैः।। इति सर्ववेदान्प्रत्यधिकरणम्।।1।।"
                            }
                        ]
                    },
                    {
                        "verse_number": 16,
                        "original_text": "Adhikarana 3.3.2 अन्यथात्वाधिकरणम्\nअन्यथात्वं शब्दादिति चेन्नाविशेषात्॥3.3.6॥\nन वा प्रकरणभेदात्परोवरीयस्त्वादिवत्॥3.3.7॥\nसंज्ञातश्चेत्तदुक्तमस्ति तु तदपि॥3.3.8॥\nव्याप्तेश्च समञ्जसम्॥3.3.9॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.2 अन्यथात्वाधिकरणम्\nएवं चोदनाद्यविशेषाद्विद्यैकत्वम्, एकत्वे च गुणोपसंहारः कर्त्तव्य इत्युक्त्तम्, अतः परं काश्चन विद्या अधिकृत्य प्रत्यभिज्ञाहेतुभूतचोदनाद्यविशेषोऽस्ति नेतीति निरूप्य निर्णीयते अस्त्युद्गीथ विद्या वाजिनां छन्दोगानां च वाजिनां तावत् \"द्व्रया ह प्राजापत्या देवाश्चासुराश्च\" इत्यारभ्य \"ते ह वा देवा ऊचुः हन्तासुरान् यज्ञ उद्गीथेनात्ययाम\" इत्युद्गीयेनासुरविध्वंसनं प्रतिज्ञायोद्गीथे वागादीमनः पर्यन्तदृष्टावसुरैरभिभवमुक्त्वा \"अथ हेममासन्यं प्राणमूचुः\" इत्यादिनोद्गीथे प्राणदृष्टया असुरपराभवमुकत्वा \"भवत्यात्मना परऽस्य द्विषन् भ्रातृव्यो भवति य एवं वेद\" इति शत्रुपराजयफलायोद्गीथे प्राणदृष्टिविर्हिता एवं छन्दोगानामपि \"देवासुरा ह वै यत्र संयेतिरे\" इत्यारभ्य \"तद्धदेवा उद्गीथमाजह्रुरनेनैनानभिहनिष्यामः\" इत्युद्गीथेनासुरपराभवं प्रतिज्ञाय तद्वदेवोद्गीथे वागादिदृष्टौ दोषमभिधाय \"अथ ह य एवायं मुख्यप्राणस्तमुद्गीथमुपासाञ्चक्रिरे\" सत्यादिनोद्गीथे प्राणदृष्टया असुरपराभवमुकत्वा यथाश्मानमाखणमृत्वा विध्वंसते एवं हैव स विध्वंसते य एवंविदि पापं कामयते\" इति शत्रुपराभावायोद्गीथे प्राणदृष्टिर्विहिता, वेदनविषयविधिप्रत्ययाश्रवणेऽपि फल साधनत्वश्रवणाद्वेदनविषयो विधिः कल्प्यते उद्गीथविद्यायुाः क्रत्वर्थत्वेन क्रतुसाद्गुण्यफलत्वेऽप्यार्थवांदिकमपि फलं तदविरुद्धं ग्राह्यमेवेति देवताधिकरणे प्रतिपादितम् तत्र संशय्यते किमत्र विद्यैक्यम्? उत नेति किं युक्त्तं? विद्यैक्यमिति कुतः? उभयत्रोद्गीथस्यैवाध्यस्तप्राणभावस्योपास्यत्वश्रवणाच्चोदनाद्यविशेषात् फलसंयोगस्तावच्छत्रुपरिभवरूपो न विशिष्यते, रूपमप्यध्यस्तप्राण भावोद्गीथाख्योंपास्यैक्यादविशिष्टम्, चोदना च विदिधात्वर्थगताऽविशिष्टा, आख्या चोद्गीथविद्येत्यविशिष्टा अत्र राद्धान्तिच्छायया परिचोद्य परिहरति- अन्यथात्वं शब्दादिति चेन्नाविशेषात् इति यदुक्त्तं विद्यैक्यमिति, तन्नोपपद्यते, रूपभेदात्; रूपान्यथात्वं हि शब्दादेव प्रतीयते; वाजसनेयके हि \"अथ हेममासन्यं प्राणमूचुस्त्वं न उद्गायेति तथेति तेभ्य एष प्राण उदगायत्\" इत्युद्गानस्य कर्त्तरि प्राणदृष्टयाऽसुरपराभवमुकत्वा \"य एवं वेद\" इति कर्तर्येव प्राणदृष्टिरेवं शब्दादवगम्यते, छान्दोग्ये \"अथ ह य एवायं मुख्यः प्राणस्तमुद्गीथमुपासाञ्चक्रिरे\" इत्युद्गानस्य कर्मण्युद्गीथे प्राणदृष्टयाऽसुरपराभवमुकत्वा \"य एवंविदि पापं कामयते\" इत्येवंशब्दात् कर्मण्येवोद्गीथे प्राणदृष्टिर्विहिता अत एकत्र कर्त्तरि प्राणदृष्टिशब्दादन्यत्र कर्मणि प्राणदृष्टिशब्दाच्च रूपान्यथात्वं स्पष्टम् रूपान्यथात्वे च विधेयभेदे सति केवलचोदनाद्यविशेषोऽकिञ्चित्कर इति विद्याभेद इति चेत्- तन्न, अविशेषेण ह्युभयत्रोद्गीथसाधनकपरपरिभव उपक्रमे प्रतीयते, वाजसनेयके \"ते ह देवा ऊचुर्हन्तासुरान् यज्ञ उद्गीथेनात्ययाम\" इत्युपक्रमे श्रूयते, छान्दोग्येऽपि \"तद्ध देवा उद्गीथमाजह्रुरनेनैनानभिहनिष्यामः\" इति अत उपक्रमाविरोधाय \"तेभ्य एष प्राण उदगायत्\" इत्यध्यस्तप्राणभाव उद्गीथ उद्गानकर्मभूत एव पाकादिष्वोदनादिवत्सौकयर्ातिशयविवक्षया कर्त्तृत्वेनोच्यते; अन्यथोपक्रमगत उद्गीथशब्दः कर्त्तरिलाक्षणिकः स्यात्, अतो विद्यैक्यम् इतिप्राप्ते प्रचक्ष्महे। 6।\nनवेति पक्षं व्यावर्तयति, न चैतदस्ति, यद्विद्यैक्यमिति; कुतः? प्रकरणभेदात् \"ओमित्येतदक्षरमुद्गीथमुपासीत\" इति प्रकृतमुद्गीथावयवभूतं प्रणवं प्रस्तुत्य \"एतस्य वा अक्षरस्योपव्याख्यानं भवति\" \"देवासुरा ह वै यत्र संयेतिरे\" इत्यारभ्य \"अथ ह य एवायं मुख्यः प्राणस्तमुद्गीथमुपासाञ्चक्रिरे\" इत्युद्गीथाववयभूतप्रणवविषयमुपासनं छन्दोगा अधीयते; वाजिनस्तु तादृशप्राचीनप्रकरणाभावात्\" हन्तासुरान् यज्ञ उद्गीथेनात्ययाम\" इति कृत्स्नमुद्गीथं प्रस्तुत्य \"अथ हेममासन्यं प्राणमूचुस्त्वं न उद्गाय\" इत्यादिकृत्स्नोद्गीथविषयमधीयते; अतः प्रकरणभेदेन विधेयभेदः, विधेयभेदे च रूपभेद इति न विद्यैक्यम् किञ्च \"अथ ह एवायं मुख्य ः प्राणस्तमुद्गी थमुपासाञ्चक्रिरे\" इति पूर्वप्रकृतः उद्गीथावयवभूतः प्रणव एवाध्यस्तप्राणभावश्छन्दोगानामुपास्यः, वाजिनान्तु कृत्स्नस्योद्गीथस्य कर्त्तोद्गाता प्राणदृष्टयापास्य इति \"अथ हेममासन्यं प्राणमुचुस्त्वं न उद्गायेति तथेति तेभ्य एष प्राण उदगायत\" इत्युद्गातरि प्राणाध्यासं निर्दिश्य \"य एवं वेद\" इत्युद्गातैवाध्यस्तप्राणभाव उपास्यो विधीयते, अतश्च रूपभेदः न चोद्गातर्युपास्ये विहिते \"उद्गीथेनात्ययाम\" इत्याख्यायिकोपक्रमविरोधः शङ्कनीयः; उद्गातुरुपासने उद्गीथस्योद्गानकर्मभूतस्यावश्यापेक्षितत्वात्तस्यापि परपरिभवाख्यं फलं प्रति हेतुत्वात् अतो रूपभेदाद्विद्याभेद इति चोदनाद्यविशेषेऽपि न विद्यैक्यम् परोवरीयस्त्वादिवत्यथैकस्यामपि शाखायामुद्गीथावयवभूते प्रणवे परमात्मदृष्टिविधानसाम्येऽपि हिरण्मयपुरुषदृष्टिविधानात् परोवरीयस्त्वादिगुणविशिष्टदृष्टिविधानमर्थान्तरभूतम्। 7।\nउद्गीथविद्येति संज्ञैक्यात् तत्- विद्यैक्यमुक्त्तं चेत्- तत् संज्ञैक्यं विधेयभेदेऽप्यस्त्यैव; यथा अग्निहोत्रसंज्ञानित्याग्निहोत्रे, कुण्डपायिनामयनाग्निहोत्रे च, यथा चोद्गीथविद्येति छान्दोग्ये प्रथमप्रापाठकोदितासु बह्वीषु विद्यासु। 8।\nछान्दोग्ये प्रथमप्रपाठके उवरास्वपि विद्यासूद्गीथावयवस्य प्रणवस्य प्रथमप्रस्तुतस्योपास्यत्वेन व्याप्तेश्च तन्मध्यगतस्य \"तद्ध देवा उद्गीथमाजह्रुः\" सत्युद्गीथशब्दस्य प्रणवविषयत्वमेव समञ्जसम् अवयवे च समुदायशब्दः \"पटो दग्धः\" इत्यादिषु दृश्यते अतश्चोद्गीथावयवभूतः प्रणव एवोद्गीथशब्दनिर्दिष्ट इति स एव प्राण दृष्टययोपास्यः छान्दोग्ये प्रतिपत्तव्यः वाजसनेयके तु कृत्स्नोद्गीथविषय उद्गीथशब्द इति कृत्स्नोद्गीथस्य कर्त्तोद्गाता प्राणदृष्टयोपास्य इति विद्यानानात्वं सिद्धम्। 9।\n।। अन्यथात्वाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.2 अन्यथात्वाधिकरणम्\nअस्ति ह्युद्गीथविद्या वाजिनां छन्दोगानां च वाजिनां तावत् “हन्तासुरान्यज्ञ उद्गीथेनात्ययाम” इत्यारभ्य उद्गीथे प्राणदृष्ट्योपासनं शत्रुपरिभवफलं विहितम् छन्दोगानामपि “तद्ध देवा उद्गीथमाजह्रुरनैनैनानभिहनिष्यामः” इत्यारभ्य उद्गीथे प्राणदृष्ट्योपासनमेव शत्रुपरिभवफलमुक्तम् किमुभयत्र विद्यैक्यम्, उत विद्याभेद इति संशयः चोदनाद्यविशेषाद्विद्यैक्यमिति पूर्वः पक्षः राद्धान्तस्तु - यद्यप्युभयत्रोद्गीथे प्राणदृष्ट्योपासनमविशिष्टमुक्तम् तथापि छन्दोगानाम् “ओमित्येतदक्षरमुद्गीथमुपासीत” इति प्रकृत्य “उद्गीथमाजह्रुरनेनैनानभिहनिष्यामः” इत्युद्गीथावयवे प्रणवे प्राणदृष्ट्योपासनमुक्तम्; वाजिनां तु “हन्तासुरान्यज्ञ उद्गीथेनात्ययाम” इत्युपक्रमादविशेषेण कृत्स्नोद्गीथे प्राणदृष्ट्योपासनमुक्तम् “अथ ह य एवायं मुख्यः प्राणस्तमुद्गीथमुपासाञ्चक्रिरे” इति छन्दोगानामुद्गानकर्मण्युद्गीथावयवे प्रणवे प्राणदृष्टिविधानात्, वाजिनां तु “अथ हेममासन्यं प्राणमूचुस्त्वं न उद्गायेति तथेति तेभ्य एष प्राण उदगायत्” इति कृत्स्नोद्गीथस्य कर्तरि प्राणदृष्टिविधानाच्चोभयत्र रूपभेदाद्विद्याभेद इति ॥ सूत्रार्थस्तु - अन्यथात्वं शब्दादिति चेदिति राद्धान्तच्छायया परिचोद्य, नाविशेषादिति पूर्वपक्षी परिहरति “अथ ह य एवायं मुख्यः प्राणस्तमुद्गीथमुपासाञ्चक्रिरे “अथ हेममासन्यं प्राणमूचुस्त्वं न उद्गायेति तथेति तेभ्य एष प्राण उदगायत्” इत्येकत्रोद्गीथे प्राणदृष्टिशब्दात्, इतरत्रोद्गातरि प्राणदृष्टिशब्दाच्च, रूपान्यथात्वमिति चेत्; न रूपभेदः; कुतः? अविशेषात् - उपक्रमे ह्यविशेषेण “उद्गीथेनात्ययाम “उद्गीथमाजह्रुरनेनैनानभिहनिष्यामः “ इत्युद्गीथस्यैवोपास्यत्वप्रतीतेः “त्वं न उद्गायेति तथेति तेभ्य एष प्राण उदगायदिति कर्मण्येवोद्गीथे कर्तृत्वमुपचर्यत इति युक्तम्; अन्यथोपक्रमविरोधस्स्यात् ॥\nन चैतदस्ति यद्रूपैक्याद्विद्यैक्यमिति; कुतः? प्रकरणभेदात् - छान्दोग्ये हि “ओमित्येतदक्षरमुद्गीथमुपासीतेत्युद्गीथावयवभूतं प्रणवमुपास्यं प्रकृत्य, “उद्गीथमाजह्रुः” इति वचनादुद्गीथावयवभूतः प्रणव एवोद्गीथशब्देनोच्यत इत्यवगम्यते; वाजसनेयके त्वविशेषेण “उद्गीथेनात्ययाम” इत्युपक्रमात् कृत्स्नोद्गीथ उपास्यः प्रकृतः; अत उद्गीथे प्राणदृष्ट्यविशेषेऽपि रूपभेदाद्विद्याभेदः परोवरीयस्त्वादिवत् - यथैकस्यामपि शाखायाम् उद्गीथावयवभूते प्रणवे परमात्मदृष्टिविधानसाम्येऽपि हिरण्मयपुरुषदृष्टिविधानात् परोवरीयस्त्वादिगुणविशिष्टदृष्टिविधानमर्थान्तरम् इति रूपभेदः; तद्वदत्रापि एवं प्रकरणभेदेनोपक्रम एवैकत्रोद्गीथावयवविषयत्वेनान्यत्र कृत्स्नोद्गीथविषयत्वेन चोपासनभेदे सिद्धे सत्युपसंहारस्थं कर्मविषयं कर्तृविषयं च प्राणदृष्टिविधानं यथाश्रुतमवतिष्ठत इत्यभिप्रायः ॥\nउद्गीथविद्येति संज्ञैक्यात्, तत् - विधेयैक्यमुक्तं चेत्, तत् - संज्ञैक्यं विधेयभेदेऽपि अस्ति तु - अस्त्येवेत्यर्थः; यथा नित्याग्निहोत्रे, कुण्डपायिनामयनाग्निहोत्रे च; यथा च छान्दोग्ये प्रथमप्रपाठकोदितासु बह्वीषु विद्यासूद्गीथविद्येति संज्ञैक्यम् ॥\nप्रथमप्रपाठके उपक्रमवदुत्तरास्वप्युद्गीथविद्यासूद्गीथावयवस्य प्रणवस्यैवोपास्यत्वव्याप्तेर्मध्यगतस्य “तद्ध देवा उद्गीथमाजह्रुः” इत्युद्गीथशब्दस्यापि प्रणवविषयत्वमेव समञ्जसम् ॥ इति अन्यथात्वाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.2 अन्यथात्वाधिकरणम्\nपूर्वकाण्डोक्तं  स्वीकृत्यात्र वक्तव्यमाह - सू - अन्यथात्वं शब्दादिति चेन्नाविशेषात् ॥  ॥ वाजिनां छन्दोगानां चोद्गीथे प्राणदृष्ट्योपासनं शत्रुपरिभवफलं  विहितम्। तत्र विद्यैक्यं पूर्वपक्षी  हृदि निधाय  राद्धान्तिच्छायया चोदयति - वाजिनां प्राणदृष्चट्योपासनमुद्गीथकर्तृविषयम्, इतरत्र कर्मविषयमिति शब्दादेव प्रतीयते। \"अथ हेममासन्यं प्राणमूचुस्त्वं न उद्गायेति।  तथेति तेभ्य एष प्राण उदगायत्\" इत्यादिनोद्गीथकर्तृविषयं वाजिनाम् । छन्दोगानां तु -\"य एवायं मुख्यः प्राणस्तमुद्गीथमुपासांक्रिरे \" इत्युद्गीथकर्मविषयमिति चेत्। तदिदमाह - अन्यथात्वं शब्दादिति चेदिति। तन्न, उपक्रमाविशेषात् \"हन्तासुरान् यज्ञ उद्गीथेनात्ययाम\" इत्येकत्र; अन्यत्रापि \"तद्ध देवा उद्गीथमाजह्रुः अनेनैनानभिभविष्यामः \" इति ॥\nनैवम्। प्रकरणं  ह्युभयत्र भिद्यते। \"ओमित्येतदक्षरमुद्गीथसुपासीत\" इत्युद्गीथावयवभूतप्रणवविषयं छन्दोगानाम्। \"हन्तासुरान् यज्ञ उद्गीथेनात्ययाम\" इति तु वाजिनां कृत्स्नोद्गीथविषयमिति रूपभेदाद्विद्याभेदः। यथैकस्यामपि शाखायामुद्गीथोपासने  हिरण्मयपुरुषदृष्टेः परोवरीयस्त्वादिविशिष्टदृष्टिर्भिद्यते ॥\nउद्गीथविद्येति संज्ञैक्याद्विद्यैक्यमुक्तं चेत्, विधेयभेदेऽपि संज्ञैक्यमस्त्येव; यथा नैयमिकाग्निहोत्रे कुण्डपायिनामयनाग्निहोत्रे चेत्येवमादिषु ॥\nप्रथमप्रपाठक उपक्रमवदुत्तरास्वपि प्रणवस्योपास्यत्वव्याप्तेर्मध्ये च \"उद्गीथमुपासांचक्रिरे\" इति प्रणवविषयत्वमेव समञ्जसम् ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.2 अन्यथात्वाधिकरणम्\n।। अन्यथात्वं शब्दादिति चेन्नाविशेषात् ।। 6 ।। अवान्तरसङ्गतिमाह - एवमिति ।\nसामान्येनोपासनशास्त्रेषु\nसर्वशाखाप्रत्ययन्यायस्यावतीर्णत्वमुक्त्तम्, तत्र भेदाभेदहेतुसद्भावासद्भावौ विद्याविशेषेषु निरूप्येते इति सङ्गतिः, वैश्वानरविद्यादिकायाश्चोदनाद्यविशेषाद्विद्यैक्यमुक्त्तम् ्रअत्रापि तथा स्यादिति शङ्कया अवान्तरसङ्गतिः । अस्तीत्यादि - द्वयाद्विविधाः । उद्गीथेनात्ययामः- उद्गीथेन जयामेत्यर्थः, आसन्यम्- आसन्नं मुख्यमित्यर्थः । भवत्यात्मनेति - अस्य द्विषन् भ्रातृव्यः अरातिः पराभवतीत्यर्थः । संयेतिरेयुद्धं चक्रुः । यथाश्मानमित्यादि - आखन्यत इत्याखणं मृत्पिण्डः, यथा मृत्पिण्डोऽश्मानं प्राप्य विध्वंसते इत्यर्थः । नात्र वेदनविधिः श्रूयत इत्यत्राह - वेदनविषयेति । फलसाधनत्वश्रवणे सति हि विधिकल्पनं, फलसाधनत्वमेव नास्ति, उद्गीथविद्यायाः क्रतुसाद्गुण्यमेव फलमित्यर्थ\nवादोक्त्तशत्रुपराभवादौ तात्पर्याभावादित्यत्राह - उद्गीथविद्याया इति । अर्थवादो हि स्तावकत्वेन रुचिजनकः; असता गुणेन रुचिर्न जायत इति तत्रापि तात्पर्यमस्त्येवेति \"तदुपर्यपि वादरायणः\" इत्यत्र प्रतिपादितमित्यर्थः, एवं विषयशुद्धिः कृता । अथ संशयमाह - तत्रेति । किम् उभयत्र विद्यैक्यम्? उत विद्याभेदः? किमुभयत्र विद्या प्रत्यभिज्ञायते, नेति, किमुभयत्रोद्गीथस्यैवोपस्यत्वम्? उत क्कचिदुद्गीथावयवः प्रणवः? क्कचित् उद्गाता चोपास्यौ, \"ओमित्येतदक्षरमुद्मीथमुपासीत तेभ्य एष प्राण उद्गायती\"ति वाक्यद्वयं किमुभयत्र विहितस्योपासनस्योद्गीथावयवविषयतामुद्गातृविषयतां चावगमयति नेति? यदा नावगयति तदोभयत्रोद्गीथस्यैवोपास्यत्वेन विद्याप्रत्यभिज्ञानाद्विद्यैकत्वं स्यात्, यदा तु वाक्यद्वयमुद्गीथावयवस्य प्रणवस्योद्गातुश्चोपास्यतामवगमयति, तदा रूपभेदेन छान्दोग्ये वाजसनेयके च एकविद्याप्रत्यभिज्ञानाभावाद्विद्याभेदः स्यादिति, सूत्रमवतारयति । अत्रेति - \"त्वं न उद्गायेति तेभ्य एष प्राण उद्गायत्\" इति उद्गातरि प्राणदृष्टि कृतवन्त इत्यर्थः, \"एवं वेद, एवंविदि\" इत्यत्रैवंशब्दाभ्यां कर्त्तरि प्राणदृष्टिः, कर्मणि प्राणदृष्टिश्च कथ्यत इत्यर्थः । केवलचोदनाद्यविशेषोऽकिञ्चित्कर इति - चोदनाद्यविशेषसमुच्चय एवैक्ये प्रमाणं शब्दान्तरादिष्वन्यतम भेदकमित्यर्थः । पूर्वपक्षी सिद्धान्तिच्छायया कृतं चोद्यं परिहरति - तन्नेति । उपक्रमाविरोधाय उपसंहरागतः कर्त्तृवाचिशब्द औपचारिकः स्यादित्यर्थः ।। 6 ।।\n।। न वा प्रकरणभेदात् परोवरीयस्त्वादिवत् ।। 7 ।। उद्गीथशब्दस्य कृत्स्नोद्गीथपरत्वम् \"ओमित्येतदक्षरम्\" इत्यनेन व्यावर्त्तितं, पञ्चभागस्य हि साम्नो द्वितीयभाग उद्गीथः, प्रस्तावोद्गीथप्रतिहारोपद्रवनिधनाख्याः पञ्चभागाः , तेषु द्वितीयस्योद्गीथस्यावययभूतः प्रणवः; तस्योद्गीथशब्देनाभिधानं स्वरविशेषसिध्द्यर्थम् । तादृशप्राचीनप्रकरणाभावादिति - उद्गीथावयवभूतप्रणवस्यैवोद्गीथशब्देनाभिधानं न प्रकृतं, वाजसनेयके\n\"ओमित्येतदक्षरमुद्गीथपासीत\" इतीदृशवाक्याश्रवणात्, उद्गीथशब्दस्य स्वतोऽसङ्कुचितवृत्तित्वात् कृत्स्नोद्गीथपरत्वम्, उद्गीथसम्बन्धित्वेऽध्यस्तप्राणभावत्वे च समानेऽप्युद्गीथावयवकृत्स्नोद्गीथविषयत्वभेदाद्विद्योभेदः । अतः प्रकरणभेदेनेति - प्रकरणं विधेयार्थप्रतिपादकप्रदेशविशेषः, तद्भेदेन विधेयभेदः । विधेयभेदे च रूपभेद इतीति - विधेयभेदे रूपभेदः फलित इत्यर्थः, नेत्येतावता पूर्वपक्षव्यावृतिसिद्धावपि वाशब्दप्रयोगाभिप्रेतमर्थमाह - किञ्चेति ।\nयत्तु पूर्वपक्षिणाऽऽशङ्कय परिहृतं सोऽपि सिद्दान्तहेतुरेवेत्यर्थः । अध्यस्तप्राणभावस्योद्गातुरुपास्यत्वे उपक्रमविरोध इत्यत्राह न चेति । न ह्युपक्रमाधिकरणे उपक्रमानवगतमुपसंहारावगतं त्याज्यमित्युक्त्तम्; अपि तूपक्रमावगतस्य न भङ्गः कार्य इति । अत्र तू पक्रमावगतं तदधिकं च स्वीक्रियते \"उद्गीथेनात्ययाम\" इत्यस्योद्गातृगीयमानोद्गीथे तात्पर्यमिति भावः । परोवरीयस्त्वादिवदिति सौत्रं पदम्, उपास्यैकत्वे दृष्टिविशेषणैकत्त्वे च सत्यपि दृष्टि\nविशेषणभूतपरगात्मनो हिरण्मयत्वपरोवरीयस्त्वादिधर्ममात्रभेदात्तत्र विद्याभेदः कृतः, किं पुरुपास्यभेदे सतीत्यर्थः । परोरजा इतिवत्, परोवरीयान्वरीयसां परः तस्य भावः परोवरीयस्त्वम्, एवं कर्मकर्तृवैषम्यमुक्त्तम् ।। 7 ।।\n।। संज्ञातश्चेत्तदुक्त्तमस्ति तु तदपि ।। 8 ।। कुण्डपायिनामयनाग्निहोत्रं मासमात्रहोमसमाप्तिकं \"ज्योतिष्टोमेन यजेत\" \"वाजपेयेन यजेत\" इतिवद्विद्यानामधेयानां स्ववाक्यस्थत्वाभावेऽप्यविच्छिन्नसम्प्रदायक्रम एव विद्यानायं तत्तन्नामत्वे प्रमाणम् । प्रणवमात्रस्योद्गीथशब्दाभिधानं पूर्वमेव पर्यवसितम्, अत्र तूद्गिथशब्दस्य कृत्स्नोद्गीथविषयत्वाद्विद्यैक्यमिति शङ्कायामाह - ।। 8 ।।\n।। व्याप्तेश्च समञ्जसम् ।। 9 ।। उत्तरास्वपीति - \"ओमित्येतदक्षरमुद्गीथमुपासीत\" इत्यारभ्य \"त इति त्वोद्र्ध्वा ॠचस्साम्नो यजुषः स्वरमेव प्राविशन् यदा वा ॠचमाप्नोति ओमित्येवाति स्वरति\" इति, तथा \"असौ वा आदित्य उद्गीथ एष प्रणव ओमिति ह्येष स्वरं नेति\" इति, तथा \"अथाध्यात्मं य एवायं मुख्यः प्राणस्तमुद्गीथमुपासीत ओमिति ह्येष स्वरं नेती\"त्यादिपूद्गीथशब्दस्य प्रणवविषयत्वं स्फुटम् । अवयवमात्रे समुदायवाचिशब्दप्रयोगः कथमित्यत्राह - अवयवे चेति । पटो दग्ध इति - इदमुदाहरणं व्याकरणोक्त्तं पटैकदेशे\nदग्धऽपि हि पटो दग्ध इति प्रयोगः । हेतुं सङ्क्षिपन्निगमयति - अत इति ।। परैस्तु- पूर्वपक्षे विद्यैक्यं वदद्भिरेव छान्दोग्येऽप्युद्र्गाथशब्देन कर्त्तृत्वं लक्ष्यमिति रूपभेदः परिहृतः, सिद्धान्ते च कर्त्तृपरत्वं लक्षणया निरस्तम्, भाष्ये तु वाजिभिरुक्त्तं कर्त्तृत्वं सौकर्याभिप्रायेणौपचारिकमिति पूर्वपक्षे रूपैक्यमभिहितम्, पत्तु साधिष्ठं फलनिर्देशवदुपक्रमगतानेकोद्गीथशब्दस्य स्वांरस्यापरित्यागात्, परस्य ह्युद्गीथशब्दद्वयमस्वरसं, तच्चोपक्रमस्थम्, उद्गीथस्य फलसाधनत्वनिर्देशास्वारस्यं च, अतो भाष्योक्त्तः पूर्वपक्षः उभयत्र उद्गीथसाधनः प्रबलः, प्रबलस्य पूर्वपक्षस्य निरासश्च सिद्धान्तऽद्रढिम्ने स्यान्न तु गन्दस्य, तस्मिन्निरस्तेऽपि हि\nतत्रोक्त्तदोषपराहित्यात्प्रबलः पूर्वः पक्ष उदेतीति \"व्याप्तेश्च समञ्जस\"मिति सूत्रगधिकरणान्तरमाहुः, \"ओमित्येतदक्षरमुद्गीथमुपासीत\" इति वाक्यं विषयः, अध्यासापवादैकत्वविशेषणपक्षेप्वन्यतमनिर्द्धारणकारणाभावादनिर्धारणमिति पूर्वः पक्षः, त्रयाणामाद्यपक्षाणां सावद्यत्वाद्विशेषणपक्षस्य तदभावाच्च स एवोपादेय इति सिद्धान्तः, अध्यासेऽन्यतरबुद्धया नान्यतरबुद्धिनिवृत्तिः, तदानीम् ओङ्कारम् उद्गीथाष्टयासविशिष्टमुपासीतेति वाक्यस्यार्थः, अपवादे अन्यतरबुद्धया अन्यतरधीर्निवर्त्तत इति भिदा, यथा सर्वं रज्जुं जानीयादित्युक्त्ते सर्पधीनिवृत्तिः, ब्राह्मणो भूमिदेव इतियत् अनतिरिक्त्तार्थत्वमेकत्वम्, विशेषणत्वं नाम सामान्यरूपेण प्रतिपन्नस्याऽर्थस्य विशेषणावच्छिन्नतया समर्पणं यथा उत्पलस्य नीलमिति विशेषणम्, ओङ्कारश्च सर्ववेदव्यापीतस्य उद्गीथशब्देन विशेषणं नाम उद्गीथावयवभूतस्य तस्य तथात्वेन लक्षणया समर्पणम्, तत्राध्यासपक्षोऽनुपपन्नः- लक्षणाप्रसङ्गात्, उद्गीथशब्दो हि ओङ्कारे लाक्षणिकः; उद्गीथाद्यासविशिष्टताया उद्गीथशब्दार्थत्वाभावात्, एवम्, ओङ्कारशब्दश्च उद्गीथे लाक्षणिकः, फलं च कल्प्यम्, \"आपयिता ह वै कामनाम्\" इति फलं चाप्त्यादि दृष्टिफलमिति न तदत्र फलम्, आत्मनि भ्रमनिवृत्तिवत् पुरुषार्थरूपत्वाभावात्, अशक्यश्चापवादः- ओङ्कारोद्गीथबुद्धयोरन्यतरस्या अनिवृत्तेः, अनिवृत्तिश्च पूर्वमेतयोन्योन्याध्यासाभावात्, रज्जुसर्पभ्रान्तिमत पुरुषस्य हि सर्पं रज्जु जानीयादित्युक्त्ते सर्पधीनिवृत्तिः, एकत्वपक्षपि न युक्त्तः, एकशब्देन विवक्षितार्थसिद्धौ शब्दान्रवैयर्थ्यात्, सन्देहाद्यभावाच्च, पिकः कोकिल इति वन्न सप्रयोजनता । किञ्च- उद्गीथशब्दः कृत्स्नद्वितीयभक्त्तिविषयत्वात् ओङ्कारातिरिक्त्तवृत्तिः; ओङ्कारशब्दोऽपि उद्गीथावयवव्यतिरिक्त्तप्रणवेऽपि वर्त्तमानत्वात् उद्गीथातिरिक्त्तवृत्तिरिति नैकत्वपक्षोऽपि न्यारयः, अतः पारिशेष्यात्सार्वविकमोङ्कारम् उद्गीथशब्दोऽवयवलक्षणया विशिनष्टीति युक्त्तम्, न चाध्यासविशेषणपक्षयोर्लक्षणा तुल्या इति मन्तव्या, अर्थान्तरे अर्थानन्तरबुद्धिसमर्पणं विप्रकृष्टम्, अवयविवाचकशब्देन अवयवसमर्पणं सन्निकृष्यमिति, यथा पटादिशब्दानां पटाद्येकदोसमर्पणमिति वैषम्यात्, अतो व्याप्तेः- प्रणवस्य सर्वात्रिकत्वाद्धेतोः तद्विशेषणत्वं समञ्जसमिति भकत्यवयवोयः प्रणवः तम् उपासीतेति विशेषणत्वं युक्त्तमिति, एतत्सर्वम् अपरेषां योजनायामपि प्रायेण तुल्यम्, अत्र ब्रूमः \"व्याप्तेश्च\" इति च शब्स्दस्वारस्यात् पूवाधिकरणशेषत्वं प्रतीयते, तच्चापेक्षितं तदा कृत्स्नोद्गीथतदेकदेशविषयत्वलक्षणरूपभेदस्य अनेन सूत्रेण स्थापनासिद्धेः । किञ्च प्रणवस्योद्गीथशब्दविशेष्यतायां हेतुरोङ्कारशब्दस्योद्गीथावयवव्यतिरिक्त्तवृत्तित्वं व्याप्तिशब्दविवक्षितमिति, इदमपि न साधीयः- उत्पलातिरिक्त्तवृत्तित्वं व्याप्तिशब्दविवक्षितमिति, इदमपि न साधीयः- उत्पलातिरिक्त्तवृत्तित्वेऽपि नीलशब्दस्य विशेष्यसमर्पकत्वाप्रसिद्धेः उत्पलविशेषणत्वं हि प्रसिद्धं, ततश्चोत्पलस्य नीलविशेष्यत्ववदुद्गीथस्य प्रणवविशेष्यत्वमप्यविरुद्धं स्यात्, अत उत्तरविद्यास्वनुगम एवोद्गीथशब्दस्य प्रणवविषयत्वे समञ्जसो हेतुः, अतः सूत्रस्य यथोक्त्तार्थपरत्वं पूर्वाधिकरणशेषत्वं च युक्त्तम् । अन्येषामैकाधिकरण्यमेवाभिमतं, योजनामात्रे वैषम्यम्, अन्यथात्वं विद्याभेद इति व्याख्यातं, तदयुक्त्तम्- अन्यत्वमित्यनुक्त्तेः, शब्दभेदादिति पाठभेदं कृत्वा \"त्वन्न उद्गायस्व\" \"उद्गीथमुपासाञ्चक्रिरे\" इति प्रथमाद्वितीयाविभक्त्तिभेदिति व्याख्यातं, नाविशेषादिति विभक्त्तिभेदद्रप्यर्थाविशेषादित्युक्त्तं, तच्चायुक्त्तं रूपभेदाद्विद्याभेदस्य शङ्कासूत्रविवक्षितत्वे सम्भवति विभक्त्तिभेदादिति शङ्काया अभावात्तद्विषयव्याख्यानस्य मन्दत्वात्, अर्थैकत्वेऽपि तमुपासीत स उपास्य इति विभक्त्तिभेदसम्भवस्य स्फुटत्वात्, \"उपदेशभेदान्नेति चेन्नोभयस्मिन्नप्यविरोधात्\" इति विभक्त्तिभेदकृतशङ्कायाः पूर्वमेव परिहृतत्वाच्च, अतो रूपभेदप्रतिपादकवाक्यादिति व्याख्यानमुचित प्रकरणभेदात् प्रकारभेदात्\" इति चातीवास्वरस्यं प्रकरणशब्दरूढिभङ्गात् भेदशब्दाध्याहाराच्च ।।\n।। अन्यथात्वाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.2 अन्यथात्वाधिकरणम्\n9. प्राग्वच्छाखाविभेदेऽप्युपशमितभिदा तादृगुद्गीथविद्या  \nस्यादेका चोदनाद्यैस्तदसदुभयथा रूपभेदोपलब्धेः ।  \nगाता गेयञ्च गेये सकलमसकल़ञ्चेति वैषम्यसिद्धौ  \nशेषाभेदोऽप्यभेदं न गमयति भिदा त्वेकभेदेऽपि सिध्येत् ॥\n10. छन्दोगोद्गीथशब्दस्तदवयवपरः प्रक्रमादिप्रसिद्धेः  \nकृत्स्नोद्गीथाभिधायी प्रकरणनियमाभावतो वाजिनां स्यात् ।  \nउद्गीथोक्तिश्च नैषामुपचरितवती गातरि प्रक्रमस्था  \nतत्कर्त्रा साधनीये द्विषदुपशमने तत्फलत्वोक्त्यबाधात् ॥\n11. यद्यप्यब्रह्मविद्या परपरिभवनाद्यैहिकार्थप्रयुक्ता  \nन ग्राह्या मोक्षशास्त्रे तदपि समतया तत्परीक्षेति केचित् ।  \nकाम्या विद्याप्यनिष्टव्यपनयनमुखैर्ब्रह्मविद्योपयुक्तैः  \nतत्तत्साध्यप्रभेदैर्भवति समुचितालोचनेत्याहुरन्ये ॥\n12. अज्ञातब्रह्मतत्त्वः कथमिव विमृशेत् कुत्रचिद् ब्रह्मदृष्टिं  \nतस्मात्तत्तादृशीनां समुचितमगतेरत्र मीमांसनं स्यात् ।  \nआदध्युः कर्मणाञ्च स्वफलवितरणे वीर्यवत्त्वातिरेकं  \nब्रह्मध्यानार्थकर्मातिशयजननतः प्रस्तुतापेक्षितं तत् ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.2 अन्यथात्वाधिकरणम्\n9. अत्र सङ्गतिर्भाष्ये 'एवं चोदनाद्यविशेषात् विद्यैकत्वम्, एकत्वे च गुणोपसंहारः कर्तव्य इत्युक्तम् । अतःपरं काश्चन विद्या अधिकृत्य प्रत्यभिज्ञाहेतुभूतचोदनाद्यविशेषोऽस्ति नेति निरूप्य निर्णीयते' इति । तदर्थविचारस्तु - अस्त्युद्गीथविद्या वाजिनां छन्दोगानाञ्च, किमुभयत्र विद्यैकत्वमुत विद्याभेद इति । तदर्थं विचार्यते - किमुभयत्र विद्याप्रत्यभिज्ञानमस्ति नेति । किमुभयत्रोद्गीथस्यैवोपासनकर्मत्वमुत च्छन्दोगानामुद्गीथावयवप्रणवस्येति । किमुभयत्रोद्गीथशब्दः उद्गीथपरः उत च्छन्दोगानामुद्गीथावयवभूतप्रणवपर इति । किं 'ओमित्येतदक्षरमुद्गीथमुपासीत' इति प्रणवपरोद्गीथशब्दस्योपक्रमस्थत्वं 'उद्गीथमुपासाञ्चक्रिरे' इत्युद्गीथशब्दस्य प्रणवपरतामवगमयति नेति । पूर्वं वैश्वानरविद्यायां संयोगरूपचोदनाख्याविशेषात् विद्यैक्यमुक्तम्, एवं तर्हि विद्यान्तरेष्वपि तेनैवाविशेषेण विद्यैक्यं ग्राह्यम् । तत्रोदाहरणत्वेन तावदुद्गीथविद्योच्यते । तदिदमाह - प्राग्वदिति । वैश्वानरविद्यावत् शाखाभेदेऽप्युपशमितभिदा स्यादेकैवोद्गीथविद्या । इत्थमाशङ्क्य तदेतन्निराकरोति - तदसदिति । तत्र हेतुमाह - उभयथेति । रूपभेदो हि सर्वेष्वपि भेदकेषु प्रधानः, स च रूपभेदोऽत्र नैकविध्येनोपलभ्यते, अपि तूभयथा । तेन भेदकप्रमाणभूयस्त्वात् भेद एवाङ्गीकार्यः । उक्तमेव भेदकप्रमाणद्वैविध्यं दर्शयति - गातेति । क्वचिदुद्गीथविद्यायामुद्गाता ध्येयतयोच्यते, अपरत्र तु गेयम्, अयमेको रूपभेदः । रूपभेदान्तरमप्याह - गेय इति । क्वचित् सकलगेयानुध्यानम्, अन्यत्रासकलगेयानुध्यानमिति विभागः । एवं रूपवैषम्यसिद्धौ संयोगरूपचोदनाख्यासु रूपव्यतिरिक्तानां संयोगादीनामभेदोऽपि विद्याया अभेदं न गमयत्येव । तदेव विवृणोति - भिदेति । इयं खलु मीमांसकानां मर्यादा संयोगरूपचोदनाख्यानामेकभेदेऽपि कर्मभेदस्सिध्येदेव । तद्वदत्रापि प्रधानभूतस्यैकस्यापि रूपस्य भेदे सिद्धे विद्याभेदोऽङ्गीकर्तव्य एव । अत्र पुनः प्रधानस्य रूपस्य भेद उभयथा दृश्यते । तेन सुतरामपि विद्याभेदस्सिद्ध इति भावः ॥10. पूर्वमुद्गीथविद्ययोर्भेदसिद्ध्यर्थं वेद्याकारभिदा प्रतिज्ञाता तामेव वेद्याकारभिदां विशदमुपपादयति - छन्दोगेति । छान्दोग्यवाक्ये तावदुद्गीथशब्दस्तदवयवभूतप्रणवपर एव । तत्र हेतुमाह - प्रक्रमादिप्रसिद्धेरिति । छान्दोग्यवाक्योपक्रमे उद्गीथशब्दस्य प्रणवपरत्वेनाभिधानात्, वाजसनेयके तु नियामकप्रकरणाद्यभावात् उद्गीथशब्दः कृत्स्नोद्गीथाभिधायी । तेन क्वचिदुद्गीथाभिधायी अन्यत्रोद्गीथावयवभूतप्रणवाभिधायीति रूपभेदस्सिध्यति । उद्गीथो नाम सामावयवो भक्तिविशेषः, तदवयवः प्रणव इति तयोर्भेदः प्रसिद्धः । एवं तर्हि वाजिनामुद्गीथशब्द उपक्रमस्थ औपचारिकस्स्यात् उद्गातर्युद्गीथशब्दप्रयोगात् तेनोपचार एव दोष इति चेत्, नात्रोपचारदोष इत्याह - तदिति । अयमर्थः - उद्गाता नाम उद्गीथस्य कर्ता, तत्कर्त्रा साधनीये कार्ये तस्याप्युद्गीथस्य नागृहीतविशेषणेतिन्यायेन साधनत्वमस्त्येव, तेन 'उद्गीथेनात्ययाम' इत्युद्गीथस्यैव साधनत्वोपदेशे सति नोपचारप्रसङ्ग इति शब्दार्थः । द्विषदुपशमने - शत्रुपराजये । तत्फलत्वोक्त्यबाधात् - उद्गीथफलत्वोक्तेरबाधादिति ॥11. गुणोपसंहारपादे ब्रह्मविद्यैव सञ्चिन्तनीया, अध्यात्मशास्त्रत्वात् तथा सैव सर्वत्र सञ्चिन्त्यते च, अथापि किमत्र स्वयमब्रह्मविद्या शत्रुपराजयादिक्षुद्रफलान्तरार्था चोद्गीथविद्या सञ्चिन्त्यते इत्याशङ्क्य द्वेधा समाधानमाह - यद्यपीति । तत्रैकदेशिभिरुक्तः परिहारस्तावदुच्यते - यद्यपि इयमब्रह्मविद्यैव, क्षुद्रफलार्था च, तेनात्र न ग्राह्या च मोक्षशास्त्रे, तथापि संयोगरूपचोदनाख्याविशेषादितिन्यायेन सञ्चिन्तनीयत्वाविशेषादत्र सञ्चिन्त्यत इत्येकदेशिनामयं पक्षः । अपरेषां तु इयं विद्या काम्यापि ब्रह्मविद्यानुष्ठानोपयुक्तस्य तद्विरोधिनिराकरणस्य साधनत्वेनोपदिष्टत्वात् उपयोगविशेषस्य विद्यमानत्वेन ब्रह्मविद्यान्तर्गतत्वात् तत्र विशेषतस्सञ्चिन्तनीयेति । शत्रवो हि विद्यानुष्ठानप्रतिपक्षा वादादयः तत्प्रवर्तकाश्च पुरुषा इति । तेषां परिभवश्च विद्यासाद्गुण्यमेवापादयतीत्युद्गीथादिविद्याचिन्तनमत्रैव विशेषेण सङ्गच्छत इति ॥12. अत्रैवोद्गीथविद्यायाश्चिन्तनीयत्वे प्रकारान्तरेणापि हेतुद्वयमाह - अज्ञातेति । इदं किल हेतुद्वयम् उद्गीथाद्युपासनानि ब्रह्मदृष्टिरूपाणि तानि च द्रष्टव्यब्रह्मपरिज्ञानाभावे कर्तुमेव न शक्यन्ते । तेनोद्गीथाद्युपासनचिन्तनस्यात्रैव सङ्गतिः । अत एव पूर्वं द्रष्टव्यब्रह्मविषयवैश्वानरविद्यादिकमस्मिन् पादे प्रथममेव चिन्तितम् । इदानीं ब्रह्मदृष्टिरूपोद्गीथादिविद्या चिन्त्यत इति । अयमत्र शब्दान्वयः - अज्ञातब्रह्मस्वरूपयाथात्म्यः कथमिव कुत्रचिदुद्गीथादिषु ब्रह्मदृष्टिं विमृशेत् । तस्मात् ब्रह्मज्ञानमन्तरेण उद्गीथादिदृष्टिविधीनामशक्यचिन्तनत्वात् अगत्या अत्रैव ब्रह्मकाण्ड एव चिन्तनीयता स्यात्, न पुनः कर्मकाण्डे ईदृशसङ्गत्यभावात् । अयमेको हेतुरुद्गीथाद्युपासनचिन्तनानामत्रैव कर्तव्यत्व उक्तः । हेत्वन्तरमप्युपयोगविशेषरूपं दर्शयति - आदध्युरिति । 'यदेव विद्यया करोति, तदेव वीर्यवत्तरम्' इति विद्याङ्गकर्मणां वीर्यवत्तरत्वापादकत्वेनोद्गीथविद्या विशेषेणात्रैव कर्तव्या, वीर्यवत्तरत्वं नाम विद्याङ्गकर्मणामप्रतिबद्धफलत्वम् । प्रतिबन्धकाभावे हि विद्याङ्गकर्माणि ब्रह्मविद्यां सहसैव साधयितुं शक्नुवन्ति । तेन ब्रह्मविद्योत्पत्तिप्रतिबन्धकनिराकरणार्थत्वात् स्वयं ब्रह्मदृष्टिरूपत्वाच्च उभयथाप्युद्गीथादिविद्यानामत्रैव चिन्तनं समुचितमित्यर्थः । अयमत्र निर्णयः - विद्याङ्गकर्मणां स्वफलवितरणे वीर्यवत्त्वातिरेकमुद्गीथादिविद्याः खल्वादध्युः । तस्मात् ब्रह्मध्यानार्थकर्मणामतिशयजननेनोद्गीथाद्युपासनचिन्तनं प्रस्तुतापेक्षितमेवेति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.2 अन्यथात्वाधिकरणम्\nचोदनाद्यविश्षाद्विद्यैक्ये सति गुणोपसंहार इति निरूपितम्। विद्यैक्यस्य क्वचिदपवादः क्रियत इति सङ्गतिः। अस्त्युद्गीथविद्या वाजिनां छन्दोगानां च वाजिनां तावत् 'द्वयाहप्राजापत्याः देवाश्चासुराश्चे'त्यारम्य' तेह देवा ऊचुर्हन्तासुरान्यज्ञं उद्गीथेनात्ययामे'ति तेषां प्रतिज्ञामभिधायोद्गीथेवागादिमनः पर्यन्तद्दष्टावसुरैरभिभवमुक्त्वा 'अथ हेममासन्यं प्राणमूचु'रित्यादिना आस्यभवमुख्यप्राणद्दष्ट्या असुरपराभव- मुक्त्वा 'भवत्यात्मना परास्य भ्रातृव्यो भवति य एवं वेदे'ति शत्रुपराभवाफलाय प्रा णद्दष्ट्योपासनं विहितम्। एवं छन्दोगानामपि 'देवासुरा हवै यत्र संयेतिर' इत्यारभ्य 'तद्धदेवा उद्गीथमाजह्रुरनेनैनानभिभविष्याम' इति उद्गीथेनासुरपराभवप्रतिज्ञामुक्त्वा उद्गीथे वागादिद्दष्टौ तद्वदेव तोषमभिधाय अथ ह य एवायं मुख्यः प्राणस्तमुद्गीथमुपासाञ्चक्रिर' इत्यादिनोद्गीथे प्राणद्दष्ट्यैवासुरपराभवमुक्त्वा 'य थाऽश्मानमाखणमृत्त्वा विधेवंसेतैवं हैवसपाप्मना विध्वंसते य एवंविदिपापं कर्म कामयत' इति शत्रुपरा भवफलायोद्गीथे प्राणद्दष्टोपासनं\" विहितं। आखन्यते अनेनेत्याखनः। करणार्थे घ प्रत्ययः। छान्दसं णत्वम्। आखणमित्येतदश्मविशेषणं। खनित्रादिवत् खननसाधनत्वेन द्दढमश्मानं\" प्राप्येत्यर्थः। अर्थाल्लोष्टादिकमिति प्राप्तिकर्तृलाभः।'यथाऽश्मानमृत्वा लोष्टो विध्वंसेते'ति समानप्रकरणे श्रवणात्। इहाप्यग्निमवाक्ये 'एषोऽश्माखण' इत्याखणशब्दस्याश्मविशेषणत्वाच्च। अत्र विद्यैक्यमुत विद्याभेद इति प्रत्यभिज्ञासद्भावासद्भावाभ्यां संशये पूर्वपक्षः। एकैवविद्याप्रत्यभिज्ञासद्भावात्देवासुरसंग्रामप्रवृत्तिः देवानामुद््गीथेनासुरेपराभवाभिप्रायः तत्पराभवार्थं देवानां वाग्घ्राणचक्षुश्श्रोत्रमनस्समाश्रयणं\" तेषामसुरैरभिभवे कृते मुख्यप्राणसमाश्रयणं तद्वीर्यादश्मलोष्टदर्शनेनासुरविध्वंसनमित्येतस्य सर्वस्य प्रत्यभिज्ञापकस्यसत्वात्। ननु वाजिनां 'अथहेममासन्यं प्राणमूचुस्त्वं न उद्गायेति तेभ्य एषप्राणउदगाय'दित्यादिनोद्गानकर्तरि प्राणद्दष्टिविधानं' छंदोगानांतु 'तमृद्गीथमुपासां चक्रिरे' इत्यादिनोद्गीथे प्राणद्दष्टिविधानमिति रूपभेदाद्विद्याभेदस्स्यादिति चेन्मैवम्। सारूप्यबाहुल्येनाल्पवैषम्यलक्षणस्यभेदकत्वाभावात्। देवासुरसंग्रामप्रवृत्तिः देवानामुद्गीथेनासुरपराभवाभिप्रायः असुरपराभवार्थं देवानां वाग्घ्राणचक्षुश्श्रोत्रमनस्समाश्रयणं वागादीनामसुरकृताभिभवऋ\" ततोमुख्यप्राणस्याश्रयणं तद्वीर्यादश्मलोष्टनिदंर्शनेनासुरविध्वंसनमित्येतत्सर्वमुभयत्रापि समानमिति। अतस्तदनुसारेण वाजसनेयिनामप्युद्गीथोपक्रमाविशेषात् तदनुसारेण च वाजिनामुद्गानकर्मण्येन सौकर्यातिशयविवक्षया तत्कर्तृत्वव्यपदेशः। यथा स्वयमेवासिश्छिनत्तीति सौकर्यातिशयविवक्षया छिदिकरणे तत्कर्तृत्वव्यपदेश इति नेयं। तस्मादुभयत्रापि विद्यैक्यमिति। एवं प्राप्ते सिद्धान्तः। न विद्यैक्यं। एकत्रोद्गीथे प्राणद्दष्टिरन्यत्रोद्गानकर्तरीति रूपभेदात् वेद्यतया प्रधानरूपभेदे अर्थवादसाम्यमात्रस्य विद्यैक्यहेतुत्वाभावात् वाजिनामुद्गीथापरित्यागेनविरोधाभावात्। न ह्युपक्रमाधिकरणेऽप्युपक्रमानवगतउपसंहारावगतो विशेषस्त्याज्य इत्युक्तम्। किंतूपक्रमावगतस्य त्यागो न कार्य इति। ततश्च रूपभेदादुद्गीथे हिरण्मयपुरुषद्दष्टिविधानतः\" परोवरीयस्त्वादिगुणकाकाशद्दष्टिविधानवदुद्गीथेऽवयवे प्राणद्दष्टिविधानांत् उद्गातरि प्राणद्दष्टिविधानं भिद्यत इति न विद्यैक्यं\" रूपभेदेसत्युद्गीथाविद्येति संज्ञैक्यस्यानुवादोदाहृतहिरण्मयपुरुषादिद्दष्टिविधानयोरपि दर्शनेन तस्य विद्यैक्याप्रयोजकत्वात्। किं\" च छन्दोगानामिहोद्गीथशब्द उद्गीथावयवप्रणवपरः। 'ओंमित्येतदक्षरमुद्गीथमुपासीते' त्युद्गीथावयवप्रणवोपक्रमस्य प्रथमप्रपाठकसमाप्तिपर्यन्तव्याप्तेः। वाजसनेयिनान्तु स कृत्स्नोद्गीथपरः। तत्र तदयवपरत्वकल्पकप्रमाणभावदित्यतोऽपि विद्याभेदादिति सिद्धम्।। संग्रहकारिकाः। उद्गीथविद्योरैक्यं प्राणद्दष्टिविशिष्टयोः। चोदानाद्यविशेषात्स्यान्मैवं रूपविभेदतः।। एकत्र रूपमुद्गानकर्ता समुपवर्णितः। अन्यत्रोद्गीथ इत्येवं रूपभेदो हि द्दश्यते।। एकत्रोपक्रान्तो यद्यपि फलवानुपास्य उद्गीथः। न ततोपि स घटतेऽस्मिन्नुपसंहारश्रुताधिकावापः।। अन्यत्रोद्गीथांशः प्रकृतः प्रागेव न समाप्तः। तदुपरितनविद्यास्वपि तस्य व्याप्तेरुपास्यतया।। इति अन्यथात्वाधिकरणम्।।2।।"
                            }
                        ]
                    },
                    {
                        "verse_number": 17,
                        "original_text": "Adhikarana 3.3.3 सर्वाभेदाधिकरणम्\nसर्वाभेदादन्यत्रेमे॥3.3.10॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.3 सर्वाभेदाधिकरणम्\nछान्दोग्यवाजसनेयकयोः प्राणविद्याऽऽम्नायते, \"यो ह वै ज्येष्ठं श्रेष्ठं च वेद ज्येष्ठश्च ह वै श्रेष्ठश्च भवति प्राणो वाव ज्येष्ठश्च श्रेष्ठश्च\" इत्यादि तत्र ज्यैष्ठयश्रैष्ठयगुणकं प्राणमुपास्यं प्रतिपाद्य वाक्चक्षुःश्रोत्रमनस्सु वसिष्ठत्वप्रतिष्ठात्वसंपव्वायतनत्वाख्यान् गुणान् प्रतिपाद्य वागादीनां दहेस्य च प्राणायत्तस्थितित्वेन तदायत्ततत्तत्कार्य्यत्वेन च प्राणस्य श्रैष्ठयं प्रतिपाद्य वागादिसम्बन्धितया श्रुतान् वसिष्ठत्वादीन् गुणांश्च प्राणसम्बन्धितया प्रतिपादयति एवं छान्दोग्यवाजसनेयकयोर्ज्यैष्ठयश्रैष्ठयगुणको वसिष्ठत्वादिगुणकश्च प्राण उपास्यः प्रतिपाद्यते कौपीतर्कानां तु प्राणविद्यायां तथैव ज्यैष्ठयश्रैष्ठयगुणकः प्राण उपास्यः प्रतिपादितः, न पुनर्वासिष्ठत्वादयो वागादिसम्बन्धिनो गुणाः प्राणसम्बन्धितया प्रतिपादिताः तत्र संशयः- किमत्र विद्या भिद्यते? उत न? इति, किं युक्त्तम्? भिद्यते इति कुतः? रूपभेदात् यद्यप्युभयत्र प्राण एव ज्यैष्ठयश्रैष्ठयगुणक उपास्यः, तथाऽप्येकत्र वसिष्ठत्वादिभिरपि गुणैर्युक्त्तः प्राण उपास्यः प्रतीयते; इतरत्र तु तद्विधुर इत्युपास्यरूपभेदाद्विद्याभेदः- इति प्राप्ते व्रूमः- सर्वाभेदादन्यत्रेमे, नात्र विद्याभेदः, अन्यत्र कौषीतकीनां प्राणविद्यायामपि इमे वसिष्ठत्वादयो गुणा उपास्याः सन्ति, कुतः? सर्वाभेदात्- प्रतिज्ञातप्राणज्यैष्ठयश्रैष्ठयोपपादनप्रकारस्य सर्वस्य तत्राप्यभेदात् तथा हि छन्दोगवाजसनेयिनां प्राणविद्यायाम् \"एता ह वै देवता अहंश्रेयसे व्यूदिरे\" \"अहंश्रेयसे विवदमानाः\" इति चोपक्रम्य वागाद्यहकैकापक्रमणे अन्येषां सप्राणानामिन्द्रियाणां शरीरस्य च स्थितिं तत्तत्कार्यं चाविकलं प्रतिपाद्य प्राणोत्क्रमणे सर्वेषां विशरणमकार्यकरत्वं चाभिधाय सर्वेषांप्राणादीनस्थितित्वतदधीनकार्यत्वाभ्यां प्राणस्य ज्यैष्ठयमुपपादितम् एवमुपपादितं वागादिकार्यस्य प्राणाधीनत्वम् \"अथ हैनं वागुवाच यदहं वसिष्ठाऽस्मि त्वं तद्वसिष्ठोऽसि\" इत्यादिना वागादिभिरनूद्यते कौषीतकीनां प्राणविद्यायामपि प्राणज्यैष्ठयश्रैष्ठयप्रतिपादनाय वागादिषु वसिष्ठात्वादयः प्रति पादिताः \"अथ हेमा देवताः प्रजापतिं पितरमेत्याव्रुवन् को वै नः श्रेष्ठः\" इत्यादिना वागादिगता गुणा वागादयश्च देहश्च प्राणाधीनाः इति प्राणस्य ज्यैष्ठयमुपपादितम्, वागादिभिः स्वस्वगुणानां वसिष्ठत्वादीनां प्राणाधीनत्वानुवादमात्रं तु न कृतम्, नैतावता रूपभेदः, वागादीनां वसिष्ठत्वादिगुणान्वितानां प्राणाधीनकार्यत्वोपपादनेनैव प्राणस्य वागादिवसिष्ठत्वादिगुणहेतुत्वस्य सिद्धत्वात्, तदेव हि प्राणस्य वसिष्ठत्वादिगुणयोगित्वं; यद्वागादिवसिष्ठत्वादिहेतुत्वम् अतोऽत्रापि वसिष्ठत्वादिगुणयोगात् प्राणो ज्येष्ठः प्रतिपन्न इति नास्ति विद्याभेदः। 10।\nप्राणविद्याङ्गविषयमन्यदपि निरूपणमनन्तरमेव करिष्यते, यथा प्राणस्य वसिष्ठत्वाद्यनुसन्धानेन विना ज्यैष्ठयश्रैष्ठयानुसन्धानानुपपत्तेरनुक्त्तानामपि वसिष्ठत्वादीनां कौपीतकीप्राणविद्यायां प्राप्तः, तथा ब्रह्मस्वरूपानुसन्धानं यैर्गुणैर्विना नोपपद्यते ते ब्रह्मविद्यासु सर्वास्वनुसन्धेया इत्ययमर्थः प्रतिपाद्यते\n।। सर्वाभेदाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.3 सर्वाभेदाधिकरणम्\nयो ह वै ज्येष्ठं च श्रेष्ठं च वेद ज्येष्ठश्च ह वै श्रेष्ठश्च भवति प्राणो वाव ज्येष्ठश्च श्रेष्ठश्च” इति छन्दोगानां वाजिनां कौषीतकिनां च प्राणविद्याऽऽम्नाता तत्र छान्दोग्यवाजसनेयकयोः सर्वस्यैकरूप्यात्प्राणविद्यैकैव कौषीतकिप्राणविद्यायास्तस्याश्च भेदोऽस्ति, उत नास्तीति संशयः अस्ति भेद इति पूर्वः पक्षः यद्यपि सर्वत्र ज्यैष्ठ्यश्रैष्ठ्यगुणकः प्राण एक एवोपास्यः; तथापि छन्दोगानां वाजसनेयिनां च ज्यैष्ठ्यश्रैष्ठ्यगुणकस्य प्राणस्य वागादिगतवसिष्ठत्वादिगुणसंबन्धित्वमपि शब्दादेव प्रतीयते कौषीतकिनां तु न तथेति रूपभेदाद्विद्याभेदः राद्धान्तस्तु - यद्यपि कौषीतकिप्राणविद्यायां वागादिगतवसिष्ठत्वादिसंबन्धित्वमपि प्राणस्य शब्दान्नाभिहितम्; तथापि प्राणस्य ज्यैष्ठ्यश्रैष्ठ्योपपादनं वागादीनां स्थितेः तत्तत्कार्यस्य च प्राणाधीनत्वेनेत्येतदविशिष्टमिति वागादिगतवसिष्ठत्वादेरपि प्राणहेतुकत्वानुसन्धानेन विना प्राणस्य ज्यैष्ठ्यश्रैष्ठ्यानुसन्धानमनुपपन्नमिति कौषीतकिप्राणविद्यायामपि वागादिगतवसिष्ठत्वादिसंबन्ध्येव प्राण उपास्य इति रूपाभेदाद्विद्यैक्यम् ॥ सूत्रार्थस्तु - सर्वाभेदादन्यत्रेमे अन्यत्र - कौषीतकिप्राणविद्यायामपि, इमे - वसिष्ठत्वादयस्सन्त्येव कुतः? सर्वाभेदात् - प्राणज्यैष्ठ्यश्रैष्ठ्योपपादनप्रकारस्य सर्वस्य तत्राप्यभेदात् वागादीनां स्थितेः कार्यस्य च प्राणहेतुत्वेन हि प्राणस्य ज्यैष्ठ्यं श्रैष्ठ्यं चात्राप्युपपादितम् अतो वागादिगतकार्यसामर्थ्यरूपवसिष्ठत्वादि संबन्धित्वं प्राणस्यात्राप्युक्तमेवेत्यर्थः ॥ इति सर्वाभेदाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.3 सर्वाभेदाधिकरणम्\n\"यो ह वै ज्येष्ठं च श्रेष्ठं च वेद ज्येष्ठश्च ह वै श्रेष्ठश्च भवति। प्राणो वाव ज्येष्ठश्च श्रेष्ठश्च\" इति वाजिनां छन्दोगानां कौषीतकिनां च प्राणविद्यायां वागादिकरणग्रामस्थितेस्तत्कार्यस्य च प्राणहेतुकत्वेन तिसृष्वप्येकरूपेण प्राणज्यैष्ट्यमुपपादितम्। वागादिगतवसिष्ठत्वादिसंबन्धित्वमपि प्राणस्योभयत्रोक्तम्। कौषीतकिनां तु तन्नोक्तम्।  तथापि सर्वत्र ज्यैष्ट्योपपादनप्रकारस्य सर्वस्याभेदाद्विद्यैक्यमिति कौषीतिकिप्राणविद्यायामपि वसिष्ठत्वादय उपसंहार्याः ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.3 सर्वाभेदाधिकरणम्\n।। सर्वाभेदान्यत्रेमे ।। 10 ।। पूर्वाधिकरणे दृष्यिविशेषणतया प्राणः प्रस्तुतः, तद्विषयस्वतन्त्रोपासनं निरूप्यत इति सङ्गतिः, छान्दोग्यत्यादिना विषयः शेध्यते \"प्रशशस्यस्य श्रः\" इति प्रशशस्यशब्दस्य श्रादेशाच्छ्रैष्ठयं प्रशस्यत्वं \"ज्य च\" इति प्रशस्यशब्दस्य ज्यादेशः, \"वृद्धस्य च\" इति सूत्रेण वृद्धशब्दस्य ज्यादेशः तस्मादत्र ज्येष्ठयं- प्रवृद्धत्वं,\nवसिष्ठप्रतिष्ठासम्पव्यायतनशब्दैर्वाक्चक्षुः- श्रोत्रमनसां यताक्रमं तत्तत्कार्यजननसामर्थ्यानि विवक्षितानि, किं कौषीतकीप्राणविद्या छान्दोग्यवाजसनेयकोक्त्तप्राणविद्यातो भिद्यते, न वेति, किमुभयत्र वेद्यैक्यम्, उत नेति, किमुभयत्र वसिष्ठत्वादिगुणकमुपासनम्, उत कौषीतकीनां तद्विधुरमिति । \"यदहं वसिष्ठास्मि त्वं तद्वसिष्ठोऽसि\" इत्यनुवादाभाव्रेपि वागादीनां प्राणधीनत्वाभिधानं वसिष्ठत्वादिप्राप्तिं प्राणस्य गमयति, नेति । न चेत्- कौषीतकीप्राणविद्यायां वसिष्ठत्वाद्यप्राप्तेरुपासनस्य अतद्विषयत्वात् तद्विषयातद्विषययोर्विद्ययोर्भेदः । गमयति चेत्- कौषीतकीनामपि वसिष्ठत्वादिप्राप्तेरुपासनस्य तद्विषयत्वेन रूपभेदाभावादैक्यमिति । इतरत्र तु तद्विधुर इति - स्वप्रकरणस्थगुणेन नैराकाङ्क्षयादिति भावः । व्यूदिर इति छान्दोग्यपाठः, विवदमाना इति वाजिनां पाठः, व्यूदिरेविवादं चक्रुः, \"यदहं वसिष्ठाऽस्मि त्वं तद्वसिष्ठोऽसि\" इति अहं यत्स्वकार्यकरणसमर्थाऽस्मि तस्य त्वदधीनत्वात्त\nवैव तत्कार्यसामर्थ्यमित्यर्थः ।।।। परे तु वागादिगता गुणा वसिष्ठत्वादयः, इमे वसिष्ठत्वादयो गुणा अन्यत्रापि भवन्ति सर्वशाखासु प्राणविज्ञानस्याभेदात्, अभेदश्च प्राणसंवादादिसारूप्यादिति व्याचक्षते, न च श्रुतहानिरश्रुतकल्पना वा, स्वदेशे प्रसिद्धा देवदत्तगुणा देशान्तर्रेपि ह्यभियोगविशेषात् प्रसिद्धा भवन्तीति च परिहृतम्, त त्र विज्ञानस्याभेदः शाब्दश्चेत् तदुपपादकसारूप्यकण्ठोपिक्त्तर्न स्यात्, अभेदशब्देन सारूप्यविवक्षायां सर्वप्रकारसारूप्यं विवक्षितं चेत् विज्ञानसारूप्यं ज्ञेयसारूप्यनिबन्धनं, तत्सारूप्यं च न वसिषंत्वाद्यनन्वये सिद्धयतीति हेत्वसिद्धिः स्यात्, अतस्तत्परिहारार्थमुपपादनप्रकारस्य सर्वस्याभेदादिति व्याख्यानं निराकाङ्क्षत्वान्निःसंशयत्वाच्चात्यन्तमुचितं, देवदत्तगुणप्रसिद्धिदृष्टान्तश्चातिप्रसङ्गादनादृतः, सर्वत्र प्राणविज्ञानस्य ज्यैष्ठयश्रैष्ठगुणयुक्त्तस्य प्रत्यभिज्ञानादित्यपरे, ततोऽप्युपपादनसारूप्यादित्युचितं तत्र वसिष्ठत्वादिप्राप्तावसाधारणहेतुत्वात् । \"न चैकं प्रतिशिष्यते\" इति न्यायादश्रुतत्वमकिञ्चित्करमिति चोक्त्तम्, तत्सर्वसाधारणत्वात् पादाद्याधिकरणाभिप्रेतमित्यत्रानुक्त्तिः । अन्ये तु पलभेदाद्विद्याभेद इति पूर्वपक्षं वर्णयन्ति । एकत्र हि \"ज्येष्ठश्च ह वै श्रेष्ठश्च भवति\" इति श्रुतम् । अन्यत्र तु \"तथैवैनं विद्वान् सर्वेषां भूतानां प्राणमेव प्रत्यात्मानममृतमभिसम्भूय सहैतैः सर्वैरस्माँल्लोकादुत्क्रामति स वायुप्रतिष्ठ आकाशात्मा स्वरेति स तद्भवति यत्रैतद्देवास्तत्प्राप्य तदमृतो भवति यदमृता देवा\" इति श्रुतम् । उभयत्र प्राणदेवतासु सायुज्यस्यैव प्रधानपलत्वाज्ज्यैष्ठयश्रैष्ठयगुणसम्बन्धफलस्य प्रधानफलेऽन्तर्गतत्वात् विद्यैक्यम्, अतो गुणा वसिष्ठत्वादय उपसंहार्या इति सिद्धान्तयन्ति, फलभेदाद्विद्याभेदवर्णनभेव युक्त्तम्, न तु वसिष्ठत्वादिगुणानन्वयात्, गुणोपसंहारानुपसंहारौ हि विद्याभेदाभेदपलभूतौ न तु भेदाभेदोपपादकाविति, अत्र व्रूमः- \"अत्र स्वरेति स तद्भवति\" इति स्वर्गाधिपतित्वमुक्त्तं स राष्ट्रमभवदितिवत्, स्वर्गाधिपत्यं श्रैष्ठयान्तर्गतम्, अमृतत्वं चिरकालस्थितिरूपतया ज्यैष्ठयान्तर्गतं, वृद्धतमत्वं हि ज्यैष्ठयम्, इदं च \"आदरादलोपः\" \"उपस्थितेऽतस्तद्वचना\" दित्यत्र वक्ष्यमाणन्यायसिद्धं, तत्र हि जक्षणदीनां सत्यसंकल्पत्वरूपपलान्तर्भावो वक्ष्यत इति, तेन न्यायेन फलन्तर्भावसम्भवेन फलभेदाप्रतीतेभर्ाष्ये तदुपन्यासाभावः \"उपस्थितेऽतः\" इति सूत्रस्य योजनान्तरं तु तत्रैव निरसिष्यते, अतः कृतकरत्वस्यावर्जनीयत्वादिह फलभेदावर्णनं तत्परिहारानुकिक्त्तश्च ।। 10 ।।\n।। सर्वाभेदाधिकरणं समाप्तम् ।।\nमध्ये सङ्गतिविशेषेण प्रस्तुतमधिकरणान्तरं व्याचिख्यासुः प्राणविद्याङ्गविषयनिरूपणस्य पश्चात् करिष्यमाणत्वमाह - प्राणविद्याङ्गेति । अनन्तराधिकरणसङ्गतिमाह - यथा प्राणस्येति । अनुक्त्तानामपीति - त्वं तद्वसिष्ठ इति वा प्राणो वसिष्ठ इति वेदृशवचनव्यक्त्तयानुक्त्तानामित्यर्थः ।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.3 सर्वाभेदाधिकरणम्\n13. ज्यैष्ठ्यश्रैष्ठ्यादिसाम्ये क्वचन समधिकं भाति वासिष्ठ्यपूर्वं  \nतेनेत्थं रूपभेदाद्बहुनिगमगता भिद्यतां प्राणविद्या ।  \nमैवं वागादितत्तद्गुणपरवशतावर्णनस्याविशेषात्  \nवागाद्यैस्स्वस्वधर्मोपचरणमकृतं तावता स्यान्न भेदः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.3 सर्वाभेदाधिकरणम्\n13. पूर्वस्मिन्नधिकरणे रूपभेदाद्विद्याभेद इत्युक्तम्, ततः पूर्वं वैश्वानराधिकरणे रूपैक्याद्विद्यैक्यमिति, अधुना पूर्वाधिकरणवत् रूपभेदाद्विद्याभेदमाशङ्क्य तत्प्रतिक्षेपेण वैश्वानराधिकरणवत् रूपैक्यात् विद्यैक्यमेव पुनः प्रतिष्ठाप्यत इति सङ्गतिः । तदर्थविचारस्तु - छन्दोगानां कौषीतकीनाञ्च प्राणविद्या आम्नाता, किमुभयत्र विद्यैक्यमुत भेद इति । किमुभयत्र वसिष्ठत्वादिगुणकमुपासनमुत कौषीतकीनां तद्विधुरमिति । किं कौषीतकीनां प्राणविद्यायामपि वसिष्ठत्वादिप्राप्तिरस्ति नेति । किं कौषीतकीनां 'यदहं वसिष्ठास्मि त्वं तद्वसिष्ठोऽसि' इत्यनुवादाभावेऽप्युपक्रमे प्राणायत्तस्थितिकार्यकरत्वाभिधानात् वागादीनां तथारूपवसिष्ठत्वादिप्राप्तिः प्राणविद्यायां गम्यते नेति । तत्र पूर्वपक्षमाह - छान्दोग्यवाजसनेयककौषीतकि ब्राह्मणेषु ज्यैष्ठ्यश्रैष्ठ्यादीन्यधीतानि प्राणे, कौषीतकिविद्यायामस्य सर्वस्यापि गुणजातस्य साम्येऽपि केवलं वागादिवसिष्ठत्वादिकम्, मद्वसिष्ठत्वादिकं त्वद्वसिष्ठत्वाधीनमिति वागादिभिः प्राणमुद्दिश्य नानूदितम् । तत्रेत्थंरूपभेदाद्बह्वीषु शाखासु प्रतिपन्ना प्राणविद्या भिद्यतामिति । इमं पूर्वपक्षमनुवदति - ज्यैष्ठ्येति । तत्प्रतिक्षिपति - मैवमिति । वागादीनां तत्तज्ज्यैष्ठ्यश्रैष्ठ्यवासिष्ठ्यादिगुणानां प्राणपरवशतावर्णनस्याविशेषात् वागाद्यैः प्राणे स्वस्वधर्मोपचरणमात्रं न कृतम्, तावता न रूपभेदः । वागादीनां वसिष्ठत्वादेः प्राणाधीनत्वोपपादनादेव वागादिवसिष्ठत्वं प्राणवसिष्ठत्वमित्यर्थादुक्तं भवतीति न पृथग्वक्तव्यमवशिष्यते । तेन न रूपभेदाद्विद्याभेदावकाश इति । तदेतत्सर्वं भाष्य एव सुव्यक्तं विवृतमिति नाचार्यैर्विवरणीयमवशिष्टं किञ्चिदस्तीत्युपरम्यते ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.3 सर्वाभेदाधिकरणम्\nपूर्वत्र द्दष्टिविशेषतया प्राणः प्रस्तुतः। तत्प्रसङ्गात्तद्विषयस्वतंत्रोपासनविचारः क्रियत इति सङ्गतिः। 'यो ह वै ज्येष्ठञ्च श्रेष्ठञ्च वेद ज्येष्ठश्च ह वै श्रेष्ठेश्च भवति प्राणोवाव ज्येष्ठश्च श्रेष्ठश्च'ति छन्दोगा वाजिनश्च ज्येष्ठत्वादिगुणकं प्राणमुपास्यमधीयते। 'ज्येष्ठश्च श्रेष्ठश्च स्वानां भवती'ति वाजसनेयिपाठ इति विशेषः। तथैव कौषीतकिनश्चाधीयते त्रिभिरपि वागादिकरणग्रामस्थितेस्तत्कार्यस्य प्राणहेतुकत्वेनैकेनैव रूपेण प्राणस्य श्रैठ्यमुपपादितम्। छन्दोगवाजसनेयिनां वाक्चक्षुश्श्रोत्रमनस्सु वसिष्ठत्वप्रतिष्ठात्वसम्पत्त्यायतनत्वाख्य- गुणान्प्रतिपाद्य तेषां प्राणे समर्पणमप्युक्तम्। 'अथ हैन वागुवाच यदहं वसिष्ठास्मि त्वं तद्वसिष्ठोऽसीति अथहैनं चक्षुरुवाच यदहं प्रतिष्ठास्मि त्वं तत्प्रतिष्ठासीति अथहैनं श्रोत्रमुवाच यदहं सम्पदस्मि त्वं तत्सम्पदसीति अथहैनं मन उवाच यदहमायतनमस्ति त्वं तदायतनमसी'ति। कौषीतकिनां तु वागादीनां वसिष्ठत्वादिकं तेषां प्राणे समर्पणंचेत्युभयमपि नोक्तम्। तत्र छन्दोगावाजसनेयिनां\" प्राणविद्यैक्ये नास्ति संदेहः। कौषीतकिनां प्राणविद्या ततो भिद्यते नवेति संशये पूर्वपक्षः। भिद्यत एव। प्राणस्य वसिष्ठत्वादिगुणकत्वाभावेन रूपभेदात्। नचान्यतस्तदुपसंहारः। स्वप्रकरणाम्नातगुणैर्नैराकाङ्क्ष्यात्। ननु प्रकरमाम्नातगुणैर्नैराकाङ्क्ष्ये शाखाद्वयोक्तगुणानामन्योन्यमुपसंहारः\" क्वचिदपि नस्यादिति चेत् सत्यम्। अस्तीह नैराकाङ्क्ष्यहेतुः प्रकरणाम्नातगुणविरोधस्तदुपपादनीयाभावश्चेति नैराकाङ्क्ष्यमुक्तवतां\" प्राचीनानामभिप्रायः। कौषीतकिनामुपनिषदि दशमाध्याये छान्दोग्यवाजसनेयकरीत्या प्रवृत्तानां प्राणविद्यायां वागादीनां वसिष्ठत्वादिगुणमात्रमोवोक्तं\" न तु तेषां प्राणे समर्पणमपि। अतस्तद्वत्त्वेन वागाद्यनुसन्धानमेव ततो लभ्यते। न तु प्राणस्य वागादिसमर्पितवसिष्ठत्वादि- मत्तयानुसन्धानम्। छान्दोग्यवाजसनेयकतस्तदुपसंहारे यथा श्रुतवागादिषु तदनुसन्धानमपहाय प्राणे तदनुसन्धानं कार्यं स्यादिति यथाश्रुतिलभ्यं विरुध्येतेति। तस्मात्प्राणगतवसिष्ठत्वादिरूपसत्त्वाभ्यां छान्दोग्यवाजसनेयकाम्नातप्राणविद्यातः कौषीतकीशाखाम्नाता साभिद्यत इति। एवं प्राप्ते ब्रूमः। न साभिद्यते। तस्यामपि वसिष्ठत्वादिगुणानामुपास्यत्वात्। तत्र प्रतिज्ञातप्राणश्रेष्ठ्योपपादनप्रकारस्य सर्वस्याप्यभेदात्। तथा हि छान्दोग्ये प्राणविद्यायां 'अहं श्रेयसे व्यूदिर' इत्युपक्रम्य वाजसनेयके- 'एताहवैदेवता अहं श्रेयसे विवदमाना' इत्युपक्रम्य उभयत्रापि वागाद्येकैकान्क्रमणे अन्येषां प्राणानाम शरीरस्य स्थितिं तत्तत्कार्यंचाविकलं प्रतिपाद्य मुख्यप्राणोत्क्रमणे सर्वेषां विशरमकार्यकस्त्वं चाभिधाय सर्वेषां मुख्यप्राणाधीनस्थितित्वतदधीनकार्यत्वाभ्यां तस्य श्रेष्ठ्चमुपपादितम्। एव मुपपादितं\" वागादिकार्यस्य प्राणाधीनत्वम् 'अथैहनंवागुवाच यदहं वसिष्टास्मित्वं तद्वसिष्ठोसीत्यादिना वागादिभिरनूद्यते। कौषीतकिशाखायामपि प्राणश्रैष्ठ्यप्रतिपादनाय वागादिषु वसिष्ठत्वादिय उक्ताः। वागादिभिः प्राणवागादयश्च देहश्च प्राणधीना इति प्राणस्य श्रैष्ट्यमप्युपपादितं। वागादिभिः स्वस्वगुणानां प्राणे समर्पणोक्तिभंग्यां तेषां प्राणाधीनत्वानुवादमात्रं न कुतं। नैतावतारूपभेदः। वागादीनां स्वस्वगुणान्वितानां प्राणधीनकार्यत्वोक्त्यैव प्राणस्य वागादिगुणहेतुत्वसिद्धेः। तदेव प्राणस्य वसिष्टत्वादिमत्वपं\" यत्प्राणादिगतवसिष्ठत्वादिहेतुत्वं। वाचि वसिष्टत्वं हि वागधीनसव्द्यवहारजननेन वसुमत्त्वसम्पादकत्वम्। चक्षुषः प्रतिष्ठात्वञ्च चक्षुष्मतस्समविषमभूतलादिप्रदर्शनेन प्रतिष्ठासम्पादकत्वम्। श्रोत्रस्यसम्पत्त्वं वेदशास्रतदर्थश्रवणादि सम्पादनेन सम्पत्करत्वम्। मनस आयतनत्वं सन्निहतस्रक्चन्दनादिविषयज्ञानरूपभोगायतनत्वम्। छान्दोग्यवाजसनेयकगतवसिष्टत्वादिवेदनफलकीर्तनेन तथैव विवरणात्। सर्वमिदं\" वागादिकार्यं प्रामधीनमिति स्फुटमेव अतः। कौषीतकीशाखायामपि वसिष्ठत्वादिगुणकप्राणः प्रतिपन्न इति नास्ति विद्याभेदः।। संग्रहकारिका।। ज्यैठ्यश्रैठ्यादिसाम्येपि वासिठ्याद्यधिकं क्वचित्। तेन रूपविभेदेन प्राणविद्या विभिद्यते।। मैवं वागादिषुहितत्प्राणाधीनं निरूपितम्। तेनार्थसिद्धं प्राणेतदिति नैषा विभिद्यते।। इति सर्वाभेदाधिकरणम्।।3।।"
                            }
                        ]
                    },
                    {
                        "verse_number": 18,
                        "original_text": "Adhikarana 3.3.4 आनन्दाद्यधिकरणम्\nआनन्दादयः प्रधानस्य॥3.3.11॥\nप्रियशिरस्त्वाद्यप्राप्तिः; उपचयापचयौ हि भेदे॥3.3.12॥\nइतरे त्वर्थसामान्यात्॥3.3.13॥\nआध्यानाय प्रयोजनाभावात्॥3.3.14॥\nआत्मशब्दाच्च॥3.3.15॥\nआत्मगृहीतिरितरवदुत्तरात्॥3.3.16॥\nअन्वयादिति चेत्, स्यादवधारणात्॥3.3.17॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.4 आनन्दाद्यधिकरणम्\nअत्र ब्रह्मस्वरूपगुणानां सर्वासु परविद्यासूपसंहारोऽस्ति, नेति विचार्यते अप्रकरणाधीतानामुपसंहारे प्रमाणभावात् प्रकरणश्रुतानामेवोपसंहार इति, एवं प्राप्ते व्रूमः- आनन्दादयः प्रधानस्य, अभेदादिति वर्त्तते, प्रधानस्य गुणिनो ब्रह्मणः गुणिनो ब्रह्मणः सर्वेषूपासनेष्वभेदात् गुण्यपृथग्भावाद्गुणानां सर्वत्रानन्दादयस्तद्गुणा उपसंहर्त्तव्याः एवं तर्हि गुण्यपृथग्भावादेवानन्दादिवत् प्रियशिरस्त्वादयोऽपि \"तस्य प्रियमेव शिरः\" इत्यादौ ब्रह्मगुणत्वेन श्रुताः सर्वत्र प्रसज्येरन्, नेत्याह-। 11।\nब्रह्मस्वरूपगुणानां प्राप्तावुच्यमानायां प्रियशिरस्त्वादीनामप्राप्तिः तेषामब्रह्मगुणत्वात्; ब्रह्मणः पुरुषविधत्वरूपणमात्रान्तर्गतत्वात् प्रियशिरस्त्वादीनाम् अन्यथा शिरःपक्षपुच्छाद्यवयवभेदे सति ब्रह्मणोऽप्युपचयापचयौ प्रसज्येयाताम् तथा च सति \"सत्यं ज्ञानमनन्तं ब्रह्म\" इत्यादि विरुध्यते। 12। \nनन्वेवमेव ब्रह्मसम्बन्धिनामेवैश्वर्यगाम्भीर्यौदार्यकारुण्यादीनां गुणानामनन्तानां गुण्यपृथक्स्थितत्वमात्रेण अनन्तरसूत्रस्य शङ्कामाह - नन्विति एवमेवेत्येवकारः, एवमेव प्रसञ्जेरत्रित्युत्तरत्रान्वयात् प्रसङ्गस्यावर्जनीय तत्राश्रुतानामप्युसंहारे सर्वे सर्वत्र प्रसज्येरन्, आनन्त्यादुपसंहाराशक्त्तिश्च, तत्राह - तु शब्दश्चोद्यं व्यावर्त्तयति, इतरे त्वानन्दादयः अथसामान्यत्सर्वत्रानुवर्त्तन्ते ये त्वर्तसमानाः- अर्थस्वरूपनिरूपणधर्मत्वेनार्थप्रतीत्यनुन्धिनस्तेऽर्थस्वरूपवत्सर्वत्रानुवर्त्तन्ते ते च गुणाः सत्यज्ञानान्दामलत्वानन्तत्वानि \"यतो वा इमानि\" इत्यादिना जगत्कारणतयोपलक्षितं ब्रह्म \"सत्यं ज्ञानमतन्तं ब्रह्म\" \"आनन्दो बैह्म\" इत्यानन्दादिभिर्हि स्वरूपतो निरूप्यते अत उपास्वब्रह्मस्वरूपावगमाय सर्वासु विद्यास्वानन्दादयोऽनुवर्त्तन्ते ये तु निरूपितस्वरूपस्य ब्रह्मणः कारुण्यादयोगुणाः प्रतिपन्नाः, तेषां गुण्यपृथक्स्थितत्व्रेपि प्रतीत्यनुबन्धित्वाभावात् ये यत्र श्रुतास्ते तत्रोपसंहार्या इति निरवद्यम् यद्युपचयापचयप्रसङ्गात् प्रियशिरस्त्वादयो ब्रह्मणः पुरुषविधत्वरूपणमात्रार्थाः, न तु ब्रह्मगुणाः तर्ह्यतथारूपस्य ब्रह्मणस्तथात्वेन रूपणं किमर्थं क्रियते, अतताभूतस्य हि तथात्वरूपणे केनचित्प्रयोजनेन भवितव्यम्, \"यथा आत्मानं रथिनं विद्धि\" इत्यादिनोपासकस्य तदुपकरणानां च रथिरथादित्वरूपणम् उपासनोपकरण भूतशरीरेन्द्रियादिवशीकरणार्थं क्रियत इत्युक्त्तम् न चेह तथाविधं किञ्चित्प्रयोजनं दृश्यते इति बलाद्व्रह्मगुणत्वं प्रियशिरस्त्वादीनामभ्युपेत्यम् तत्राह - प्रयोजनान्तराभावादाध्यानायां रूपणोपदेशः क्रियते आध्यानम्- अनुचिन्तनम्, उपासनमुच्यते \"ब्रह्मविदापनोति परम्\" इत्यत्रोपदिष्टाध्यानरूपवेदनसिद्धये ह्यानन्दमयब्रह्मप्रतिपत्त्यर्थमानन्दमयं ब्रह्म प्रियमोदादिरूपेण विभग्य शिरः पक्षादित्वेन रूपयित्वोपदिश्यते यथा अन्नमयः पुरुषोऽयं देहः शिरः पक्षादिभिः \"तस्येदमेव शिरः\" इत्यादिना बुद्धावारोप्यते, यथा च प्राणमयमनोमयविज्ञानमयाः \"तस्य प्राण एव शिरः\" इत्यादिना प्राणाद्यवयवैर्बुद्धावारोप्यन्ते; एवमेभ्योऽर्थान्तरभूतस्तदन्तरात्माऽऽनन्दमयोऽपि प्रियमोदादिभिरेकदेशैः शिरःप्रभृतित्वेन रूपितैराध्यानाय बुद्धावारोप्यते एवमानन्दमयोपलक्षणत्वात् प्रियशिरस्त्वादीनां न सर्वदा आनन्दमयप्रतीतावनुवर्त्तन्ते। 13-14।\n\"अन्योऽन्तर आत्माऽऽनन्दमयः\" इत्यात्मशब्देन निर्देशादात्मनश्च शिरःपक्षपुच्छासम्भवात् प्रियशिरस्त्वादयस्तस्यसुखप्रतिपत्त्यर्थं रूपणमात्रमिति गम्यते ननु \"अन्योऽन्तर आत्मा प्राणमयः\" \"अन्योऽन्तर आत्मा मनोमयः\" इत्यात्मशब्दस्याऽनात्मस्वपि पूर्वं प्रयुक्त्तत्वात् \"अन्योऽन्तर आत्माऽऽनन्दमयः\" इत्यात्मशब्दस्यात्मविषयत्वं कथं निश्चीयते, तत्राह -। 15।\n\"अन्योऽन्तर आत्माऽऽनन्दमयः\" इत्यत्रात्मशब्देन परमात्मन एव ग्रहणम्; इतरवत्, यथा इतरत्र \"आत्मा वा इदमेक एवाग्र आसीत् स ईक्षत लोकान्नु सृजै\" इत्यादिष्वात्मशब्देन परमात्मन एव ग्रहणम्; तद्वत् कुत एतत्? उत्तरात् \"सोऽकामयत बहु स्यां प्रजायेय\" इत्यानन्दमयविषयादुवराद्वाक्यात्। 16।\nपूर्वत्र प्राणमयादिष्वनात्मस्वात्मशब्दान्वयदर्शनान्नोत्तरान्निश्चेतुं शक्यत इति चेत्- स्यादवधारणात्, स्यादेव निश्चयः, कुतः? अवधारणात्, पूर्वत्रापि \"तस्माद्वा एतस्मादात्मन आकाशः सम्भूतः\" इति परमात्मन एव बुद्ध्याऽवदारितत्वादन्नमयादनन्तरे प्राणमये प्रथमं परमात्मबुद्धिरवतीर्णा, तदनन्तरं च प्राणमयादनन्तरे मनोमये; ततो विज्ञानमये; तत आनन्दमये प्रक्रान्ता परमात्मबुद्धिस्तदन्तराभावादुत्तरातच्च \"सोऽक्रामयत\" इति वाक्यात् प्रतिष्ठितेत्युपक्रमेऽप्यपरमात्मनि परमात्मबुद्ध्याऽऽत्मशब्दान्वय इति निरवद्यम्। 17।\n।। आनन्दाद्यधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.4 आनन्दाद्यधिकरणम्\nसत्यज्ञानानन्दामलत्वानन्तत्वरूपाः ब्रह्मस्वरूपनिरूपकगुणाः सर्वासु परविद्यासूपसंहर्तव्याः, उत नेति संशयः नोपसंहर्तव्या इति पूर्वः पक्षः, अप्रकरणाधीतानामुपसंहारे प्रमाणाभावात्, ब्रह्मगुणानामसंख्येयत्वेनोपसंहाराशक्तेश्च राद्धान्तस्तु - ज्ञानानन्दादीनां ब्रह्मस्वरूपनिरूपकगुणत्वेन तैर्विना ब्रह्मस्वरूपानुसन्धानानुपपत्तेः सर्वासूपसंहर्तव्या इति सूत्रार्थस्तु - सर्वाभेदादित्यतोऽभेदादिति वर्तते, आनन्दादयो गुणाः सर्वासूपसंहर्तव्याः, प्रधानस्य - गुणिनो ब्रह्मणस्सर्वासु विद्यास्वभेदात् सर्वासु परविद्यासु ब्रह्मैकमेवानुसन्धेयं चेत्, यैर्गुणैर्विना ब्रह्मस्वरूपानुसन्धानमशक्यम्, ते च ज्ञानानन्दादयो अनुसन्धेया इत्यर्थः ॥\nआनन्दादीनां प्राप्तावपि “तस्य प्रियमेव शिरः, मोदो दक्षिणः पक्षः” इति प्रियशिरस्त्वादीनामप्राप्तिः, ब्रह्मस्वरूपगुणत्वाभावात्तेषाम् ब्रह्मणश्शिरःपक्षादिभेदे स्वरूपे सति ब्रह्मण उपचयापचयौ प्रसज्येयाताम् ततश्च “सत्यं ज्ञानमनन्तं ब्रह्म “आनन्दोऽजरः इत्यादिर्विरुध्यते ॥\nप्रियशिरस्त्वादिभ्य आनन्दादीनां विशेषमाह - इतरे त्वर्थसामान्यात् ॥3.3.13॥ इतरे - आनन्दादयः, अर्थसामान्यात् - ब्रह्मस्वरूपसामान्यात्सर्वास्वनुवर्तन्ते ब्रह्मस्वरूपनिरूपणधर्मत्वेन ब्रह्मस्वरूपसमाना हि ते ॥\nप्रियशिरस्त्वादयो ब्रह्मस्वरूपधर्मा न भवन्ति चेत्; तदभिधानं किमर्थमित्यत आह - आध्यानाय प्रयोजनाभावात् ॥3.3.14॥ अनुचिन्तनार्थं तदभिधानं, प्रयोजनान्तराभावात् “ब्रह्मविदाप्नोति परमिति वेदितव्यतयोपदिष्टं ब्रह्मानन्दमयं प्रियमोदादिरूपेण विभज्य शिरःपक्षादित्वेन रूपयित्वा बुद्धावारोप्यत इत्यर्थः ॥\n\"अन्योऽन्तर आत्माऽऽनन्दमयः\" इत्यात्मशब्दाच्च प्रियशिरस्त्वादयो न ब्रह्मस्वरूपधर्माः; शिरःपक्षादयो हि नात्मधर्माः ॥\nअन्योऽन्तर आत्मेत्यात्मशब्देन परमात्मन एव गृहीतिः - ग्रहणम्; इतरवत् - \"आत्मा वा इदमेक एवाग्र आसीत्” इत्यात्मशब्देन यथा परमात्मनः ग्रहणम्, तद्वत् कथमिदमवगम्यते? तदेकार्थादुत्तरात्” सोऽकामयत, बहु स्यां प्रजायेयेत्यादिवाक्यात् ॥\nपूर्वेषु \"अन्योऽन्तर आत्मा प्राणमयः\" इत्यादिवाक्येष्वनात्मस्वप्यात्मशब्दान्वयात् कथमुत्तरवाक्यान्निर्णय इति चेत्; “तस्माद्वा एतस्मादात्मन आकाशस्संभूतः इति प्रकृतस्यात्मन एव प्राणमयादिष्वानन्दमयपर्यन्तेषु आत्मशब्देनावधारणात् स्यादेव निर्णयः अतः प्रियशिरस्त्वादीनामनात्मधर्मत्वात्, ज्ञानानन्दादीनामात्मस्वरूपनिरूपणधर्मत्वाच्च, तेषामेव सर्वत्रोपसंहारः ॥ इति आनन्दाद्यधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.4 आनन्दाद्यधिकरणम्\nअभेदादिति  वर्तते। ब्रह्मस्वरूपनिरूपणान्तर्गतामलत्वज्ञानानन्दादयो गुणाः सर्वासु परविद्यासूपसंहार्याः,  गुणिनो ब्रह्मणः सर्वत्राभेदात् ॥\n\"तस्य प्रियमेव शिरः\" इति प्रियशिरस्त्वादीनामप्राप्तिः, ब्रह्मगुणत्वाभावात्तेषाम्। शिरःपक्षादिभेदे ब्रह्मगुणे सति,  ब्रह्मण उपचयापचयप्रसक्तिः ॥\nआनन्दादयः स्वरूपनिरूपणान्तर्गततया ब्रह्मसमाना इत्युपसंहार्या एव ॥\nप्रियशिरस्त्वाद्युपदेशो ब्रह्मणोऽनुचिन्तनार्थः, प्रयोजनान्तराभावात् ॥\n\"अन्योऽन्तर आत्मानन्दमयः\" इत्यात्मशब्दाच्च शिरःपक्षादयो न ब्रह्मगुणाः ॥\nपरमात्मन एवात्मशब्देन ग्रहणमिति \"सोऽकामयत बहु स्यां प्रजायेय\" इत्युत्तरात् बहुभवनसंकल्पाभिधायिनो वाक्यादवगम्यते। \"आत्मा वा इदमेक एवाग्र आसीत्\" इत्यात्मशब्दवत्  ॥\nपूर्वत्र प्राणमयादिष्वात्मशब्दान्वयात् कथमुत्तरान्निर्णय इति चेत्, \"आत्मन आकाशः संभूतः\" इत्यवगतस्यात्मन एव प्राणमयादिष्ववधारणात् स्यादेव परमात्मैवेति निर्णयः ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.4 आनन्दाद्यधिकरणम्\n।। आनन्दादयः प्रधानस्य ।। 11 ।। स्वरूपगुणानां स्वरूपप्रतीत्यनुबन्धिगुणानामित्यर्थः । किमानन्दादयो गुणाः सर्वासु विद्यासु उपसंहायर्ाः? उत यत्र श्रूयन्ते तत्रैवेति, किमानन्दादीनामैश्वर्यादिवत् गुण्यपृथक्स्थितिमात्रम्, उत ब्रह्मस्वरूपवत् प्रतीत्यनुबन्धित्वम् इति फलफलिभावः स्फुटः । अप्रकरणेति - स्वप्रकरणे समान प्रकरणे चानधीयतानामुपसंहारेऽतिप्रसङ्गादिति भावः । अभेदादिति वर्त्तत इति - \"सर्वाभेदादन्यत्रेमे\" इति सूत्रस्थाभेदशब्दोऽत्रानुवर्त्तत इत्यर्थः । सर्वाभेदादिति समस्तस्याप्यभेदशब्दस्यानुवर्त्तनमुपपद्यते, बुध्द्या तावर्तोऽशस्य निष्कृष्य परामर्शात्, यथा \"अथ शब्दानुशासनम्, केषां शब्दानामित्यत्रानुासनशब्दस्येति भावः । सौत्रं प्रधानशब्दं व्याचष्टे । गुणिन इति - अभेदात्-ऐक्यात् अभेदादित्यनेन फलितमाह - गुण्यपृथगिति । गुणानामिति साधारणशब्दनिर्देश उत्तरसूत्रशङ्कोत्थानार्थः, आनन्दादयः- आनन्दत्वादयः \"द्व्येकयो\"रितिवत् भावप्रधानो निर्देशः ।। 11 ।। अनन्तरसूत्रस्य शङ्कामाह - एवं तर्हीति ।\n।। प्रियशिरस्त्वाद्यप्राप्तिरुपचायपचयौ हि भेदे ।। 12 ।। अब्रह्मगुणत्वात् ब्रह्मगुणत्वाभावात्, तदेवोपपादयति । ब्रह्मण इति - भेदपदं व्याचष्टे । अन्यथेति - ततः किमित्यत्राह - तथा चेति । आदिशब्दात्\n\"अस्थूलमनण्वह्नस्व\"मित्यादिवाक्यानि गृह्यन्ते, नन्वस्यां योजनायां विग्रहविशेशनित्यत्वाद्यभ्युपगमो विरुध्यते शिरःपक्षाद्यवयवभेदे सत्युपचयापचयप्रसङ्गोकक्त्तेः, अतो व्याक्यात्रन्तरकृतं योजनान्तरमेव वरं, नैवं, योजनान्तरानुपपत्तेर्वक्ष्यमाणत्वात्, अस्यां योजनायां कस्यचिदपि विरोधस्याभावाच्च, तथा हि नात्र कालभेदेन वृद्धिहासपराबुपचयापचयशब्दौ, किं त्वापेक्षिकप्रचितत्वाप्रचितत्वतारतम्यपराविति सर्वव्याख्यातृसंमतमिदम्, अतः कालभेदानपक्षौ प्रकोष्ठाङ्गुल्योरिव पीनत्वकृशत्वरूपौ उपचयापचयौ सूत्रेण प्रसञ्जनीयतया विवक्षितौ, प्रकोष्ठाङ्गुल्यादयो ह्यवयवाः पीनाः कृशाश्चापलभ्यन्ते, न च तेषां स्थूलत्वकृशत्वे कालभेदायत्ते, कालभेदाधीनवृद्धिह्रासविवक्षायां हि नित्यत्वविरोधः । किञ्च न तावदन्तवत्त्वं साक्षादेव सूत्रेण प्रसञ्जनीयतया विवक्षितम्, उपचयापचयशब्दयोस्तद्वाचित्वाभावात् शिरःपक्षादिमत्त्वस्यान्तवत्वे प्रयोजकत्वाभावाच्च ईश्वरसंजिहीर्षाविषयत्वादिकं हि तत्र प्रयोजकं, नाप्यवयवप्रवेशनिर्गमौ प्रसञ्जनीयौ नित्यविग्रहेऽपि तयोरिष्यत्वात्, परमव्योमनि लये हि भगवद्विग्रहे तदंशभूतव्यूहविभावादिविग्रहप्रवेशनिर्गमौ हि प्रामाणिकौ, एवमपि परिमाणतारतम्यप्रसङ्गो विग्रहस्य दुर्वार इति चेन्न विकल्पासहत्वात्, किं कालभेदायत्तं परिमाणतारतम्यं विवक्षितम्? उत स्वेच्छायवम् । न प्रथमः हिरण्यगर्भसनकसनन्दनादिदेहेष्वाप्रलयादेकरूपेषु व्यभिचारात्, द्वितीयेऽपि किमिच्छया परमिाणतारतम्यार्हत्वं प्रसञ्जनीयं तर्हीष्टप्रसङ्गः स्यात्, तदंशभूतेषु विग्रहेषु बाल्ययौवनवामनत्वमहीयस्त्वादिदर्शनात्, यदि देशविशेषावच्छिन्नस्येश्वरविग्रहविशेषस्य तत्तारतम्यं तद्वयाप्त्यभावादनुपपन्नम्, अतः स्थूलत्वकृात्वरूपं प्रदेशभेदेन युगपद्भाविपरिमाणतारतम्यमस्थूलत्वादिश्रुतिविरुद्धं स्वरूपे प्रसञ्जनीयतया विवक्षितमिति न कश्चिद्विरोध इति । त्वपरः । ब्रह्मसम्बन्धिनामेवेति - अिैवकारो ब्रह्मसम्बन्धदार्ढ्यार्थः । ततश्चैश्वर्यादीनां वास्तवत्वसिद्धिर्विवक्षिता भवति ।। 12 ।।\n।। इतरे त्वर्थसामान्यात् ।। 13 ।। अर्थस्वरूपनिरूपणधर्मत्वेनार्थप्रतीत्यनुबन्धिन इति - अर्थस्वरूपशब्देन धर्मिस्वरूपमुच्यते \"अथस्वरूपवद्भिाति समाधिः सोऽभिधीयते, इति हि सौनकवचनम्, अर्थप्रतीतिकाले\nप्रतीयमानत्वनियमः सामान्यशब्दाभिहितं साम्यमित्यर्थः । तेषामानन्त्यादसम्भवशङ्कां परिहरन् शक्योपसंहारतां दर्शयति । ते चेति - तेषामर्थप्रतीत्यनुबन्धित्वं श्रुत्या दर्शयति । यतो वा इति - जगत्कारणतयोपलक्षितमिति । केषुचिदुपासनेषु जगत्कारणत्वमनुसन्धेयं \"तज्जलानिति शान्त उपासीत\" इत्यादिवाक्यविहितेषु केषुचिन्न, एवं च सति यत्रानुसन्धेयं तत्र ज्ञाप्यान्तर्गतत्वात् जगत्कारणत्वं विशेषणम्, यत्र तु नानुसन्धेयं तत्रोपलक्षणं ज्ञाप्यान्तर्गतत्वात्, अत एव हि जन्मादिसूत्रभाष्ये उपलक्षणत्वं विशेषणत्वमपि कारणत्वस्याङ्गीकृतम्, प्रकृतिपुरुषकालविशिष्टस्य लक्षणं जगत्कारणत्वं तत्र विशेष्यांशस्य लक्षणमानन्दादयः, तत्र विशिष्टानुसन्धाने कारणत्वमनुसन्धेयं न तु विशेष्यानुसन्धान इत्यभिप्रायेण उपलक्षितमित्युक्त्तम् अमलत्वश्रुतिः \"निष्किलं निष्क्रियम्\" \"अपहतपाष्मा\" इत्यादिर्द्रष्टव्या, स्वरूपतः- असाधारणकारेण ।। 13 ।। अददतरसूत्रशङ्कामाह - यदीति । अतथाभूतस्य तथात्वरूपणे प्रयोजनं दृष्टम्, अत्र तु प्रयोजनाभावात् प्रियशिरस्त्वादिकं न रूपणमात्रम् अपि तु गुण एवेत्यर्थः ।\n।। आथ्यानाय प्रयोजनाभावात् ।। 14 ।। आध्यानमनुचिन्तनमिति - \"स्याच्चिन्ता स्मृतिराध्यानम्\" इति हि नैघण्टुकाः, उपासनोपयोगिशास्त्रजन्यज्ञानासिद्धयर्थमित्यर्थः । परोक्षार्थस्य बुद्धावारोपणं शिरःपक्षादिरूपणादेव हि भवति । प्रियमोदादिभिरेकदेशैरिति - अतिशयितसुखानामपि ब्रह्मसुखैकदेशत्वेन ब्रह्मणोऽपरिच्छिन्नसुखत्वमुक्त्तंभवतीति भावः । न सर्वदेति - शास्त्रेण प्रतिपत्तौ बुद्धयारेहणाय प्रियशिरस्त्वादि प्रतिपत्तव्यम्, एवमपरिच्छिन्नानन्दे प्रतिपन्ने सत्युपास्तौ प्रियशिरस्त्वादिकं नानुसन्धेयमित्यर्थः ।। 14 ।।\n।। आत्मशब्दाच्च ।। 15 ।। आत्मनो निरवयत्वप्रसिद्धिमुपजीव्य प्रवृत्तमिदं सूत्रमित्यभिप्रायेणाह - आत्मनश्चेति ।। 15 ।। अ नन्तरसूत्रस्य शङ्कामाह - नन्विति ।\n।। आत्मगृहीतिरितरवदुत्तरात् ।। 16 ।। इतरवदिति - \"आत्मा वा इदम्\" इत्यादिष्वपि । उत्तरात् \"स ईक्षत\" इत्यादिवाक्यात् परमात्मन एव ग्रहणमित्यर्थः ।। 16 ।।\n।। अन्वयादिति चेत् स्यादवधारणात् ।। 17 ।। पूर्वत्रेत्यादि - उपक्रमाधिकरणन्यायेन पूर्वानुगुणमुत्तरं नेयं, तस्मादुवरवाक्यात् पूर्वस्यात्मविषयत्वं न निश्चेयमित्यर्थः । स्यादित्यादि - परमात्मन एव बुध्द्यावधारितत्वात् विषयीकृतत्वात् एवमुपक्रमोपक्रमे परमात्मन एवात्मबुद्धिशब्दविषयत्वान्नोत्तरवाक्यस्योपक्रमबाध इत्यर्थः, तर्हि मध्ये त्वपरमात्मनि परमात्मवाचिशब्दः कथमित्यत्राह - अन्नमयादिति । प्राणमयादिष्वप्यात्मशब्दोऽपरमात्मबुध्द्योपचारतो न प्रयुक्त्तः, अपि तु परमात्मबुद्धयैव प्रयुक्त्तः, \"अन्तःप्रविष्टः शास्ता जनानाम्\" इति तत्तदन्तःप्रवेशेन नियन्तृत्वं ह्यात्मत्वम्, तत्र प्राणमयेऽन्नमयादन्तरत्वमात्रेण परमात्मबुद्धिर्जाता, तस्याप्यन्तरदर्शनेन तत्रापि परमात्मबुद्धिर्जाता, पूर्वत्र तु निवृत्ता, उत्तरोत्तरे तत्तदन्तरे चात्मशब्द; प्रयुक्त्तः, यस्यान्यदन्तरं नास्ति ईक्षणादिकं च श्रुत तस्मिन् परमात्मबुद्धिरात्मशब्दश्च प्रतिष्ठित्तौ, एवं पूर्वत्रापि परमात्मबुद्धिविषय एवात्मशब्दप्रयोगादयमप्यात्मशब्दः परमात्मविषय एवेति नात्रोपक्रमबाध इत्यर्थः । परे\nतु- आनन्दरूपत्वविज्ञानधनत्वसर्वगतत्वसत्यत्वसर्वात्मत्वधर्माणां सर्वविद्याऽननुगतत्वं पूर्वपक्षीकृत्य सर्वाभेदात् सर्वत्र ब्रह्मण एकत्वात्तेषां सार्वत्रिकत्वमाहुः, तत्र भाष्ये तु सर्वात्मकत्वसर्वगतत्वयोः कृथगनुक्त्तिरानन्त्यान्तर्भावात्, \"सर्वाभेदा \"दित्यत्राभेदशब्दमात्रानुवृत्तिर्युक्त्ता । \"अथ शब्दानुशासनम्\" केषां शब्दानामितिवत् सर्वस्याभेदात्- सर्वत्राभेदादिति समासवैरूप्यप्रसङ्गात् सर्वशब्दाननुवृत्तिः, पूर्वाधिकरणेऽपि सप्तर्मामिास इति चेन्न, तदनुपपत्तेरुक्त्तत्वात्, प्रियशिरस्त्वेति प्रियं मोदः प्रमोद इति परस्परापेक्षया भोवत्रन्तरापेक्षया चोपचयापचयौ स्तः, अतः सजातीयस्वगतभेदरहिते ब्रह्मणि न प्रियशिरस्त्वादयः, ते तु कोशधर्माः, तथाऽपि ब्रह्मगुणत्वाभ्युपगमेन न्यायः प्रदर्शितः, संयद्वामत्वादीनामसार्वत्रिकत्वायेत्याहुः । तत्र कोशधर्मत्वं प्रागेव निरस्तं, ब्रह्मणो निर्भेदत्वं च प्रमाणविरुद्धमिति बहुश उक्त्तम्, ब्रह्मगुणानां भोकत्रन्तरगतमोदाद्यपेक्षया नापचयः, न तेषां वृद्धिरूपश्चोपचयोऽस्ति किन्तु सर्वेभ्योऽतिशयः स चैकरूपः, न च परस्परापेक्षया प्रकषर्ापकर्षौ, सर्वेषां स्वरूपतो विषयतश्च विषयतश्च निरतिशयत्वात्, अत उपचयापचयप्रसङ्गान्न निषेधः, किन्तु शिर आदिभेदे सति स्थूलत्वकृशत्वान्वयप्रसङ्गादेवाब्रह्मगुणत्वं प्रियशिरस्त्वादीनामिति युक्त्तम्, अन्यथा शिरःशब्दवैयर्थ्यं च स्यात्, प्रियमोदाद्यप्राप्तिरिति तदा वक्त्तव्यम् ।\nइतरे त्विति- अर्थस्य ब्रह्मण एकत्वादित्यतोपि तुल्यत्वादिति तु स्वरसम्, आनन्दज्ञानादिशब्दा आनन्दत्वादिसामान्यमुखेन प्रवृत्ताः स्वार्थं परित्यज्याखण्डं वस्तु लक्षयन्ति, अत आनन्दादयः सर्वेपि पदार्था उपसंहर्त्तव्या इत्यप्ययुक्त्तं शब्दप्रमाणके वस्तुनि यथाशब्दं गुणाभ्युपगमस्य युक्त्तत्वात्, गुणाविवक्षायामेकेतरशब्दवैयर्थ्याद्, अतद्वयावृत्तिमुखेन प्रतिपत्तेमर्ुख्यार्थापवादाभावेनायुक्त्तत्वाच्च, शङ्किताश्चापवादाः प्रागेव परिहृताः \"अध्यानाय\" इत्यधिकरणान्तरं वर्णितम्, \"इन्द्रियेभ्यः परा ह्यर्था\" इत्यादिर्विषयः, इन्द्रियादिभ्योऽर्थादीनां प्रत्येकं परत्वं प्रतिपाद्यं तथा प्रतिपन्नत्वाद्वाक्यैकत्वासम्भवाद्वाक्यैकत्वासम्भवाद्वाक्यभेदो न दोषः इति पूर्वपक्षं कृत्वा वाक्यैकत्वसम्भवात्, पुरुषस्य सर्वस्मात्परत्वं प्रतिपाद्यं, प्रत्येकं परत्वप्रतिपादने प्रयोजनाभावात्, \"दशमन्वन्तराणीह तिष्ठन्तीन्द्रियचिन्तका\" इत्यादिस्मार्त्तफलानामिहाश्रुतत्वात्, वाक्यैक्ये सम्भवति तत्कल्पनेन वाक्याभेदायोगात्, परप्रतिषेधकाष्ठाशब्दादिभिः पुरुषप्रतिपत्त्यर्थत्वतात्पर्यावगमात्, \"आत्मशब्दाच्च\" \"गूढोत्मान प्रकाशते\" इति\nदुरवगमतयोक्त्तस्यात्मनः प्रतिपत्त्रयर्थत्वाच्चेति वर्णयन्ति, आध्यानशब्दश्च ध्यानपूर्वकसम्यग्दर्शनपर इति, तदयुक्त्तं कृतकरत्वात्, अवान्तरवाक्यभेदो दुरपह्रवः, महावाक्यैकत्वेन परमपुरुषपरत्वं चाधिकरणद्वयेन समन्वयाध्याये चिन्तितं, न च बहूनान्ततस्ततः परत्वप्रतिपादनस्य महावाक्यभेदकत्वमिह परिहर्त्तव्यं बहूनां प्राणमयादीनां तत्तदन्तरत्वप्रतिपादनवन्मनुष्यगन्धर्वानन्दादीनां पूर्वपूर्वानन्दाधिकत्वप्रतिपादनवच्च महावाक्यैकत्वाविरोधस्य स्फुटतरत्वात्, \"आत्मगृहीति\"रित्यादि चाधिकरणान्तरं वर्णितम्, \"आत्मा वा इदमाक एव\" इत्यादिर्विषयः, \"स इमाँल्लोकानसृजत\" इति लोकसृष्टिश्रवणात्तस्याश्च प्रजापतिपर्त्तृकत्वप्रसिद्धेः परमात्मविवक्षायां महाभूतादिसृष्टिर्वक्त्तव्यत्वादिह तदश्रवणात् \"आत्मैवेदमग्र आसीत् पुरुषविधः\" इत्यादिष्वात्मशब्दस्य सशरीरे हिरण्यगर्भेऽपि प्रयोगदर्शनात् \"ताभ्यो गामानयत्\" \"ताभ्योऽश्वमानय\"दित्यादिव्याप्राराच्च परमात्मव्यतिरिक्त्तः कश्चिदिति पूर्वपक्षीकृत्य \"आत्मन आकाशः\" इत्यादिवदिहापि परमात्मगृहीतिरात्मत्वादेर्मुख्यत्वाच्च उत्तरात् \"स ईक्षते\"ति श्रवणात् लोकसृष्यिप्रतिपादकवाक्यान्वयदर्शनान्न पर इति चेत् न, स्यादेव परः- एकत्वावधारणात्, लोकसृष्टिस्तु महाभूतसृष्टयनन्तरभाविनीति व्याचक्षते, वर्णकान्तरं च कृतं, वाजसनेयके \"योऽयं विज्ञानमयः\" इत्यादि, छान्दोग्ये \"सदेवे3त्यादि च विषयः, आम्नानवैषम्यादतुल्यार्थत्वं, क्कचिदात्मशब्देनोपक्रमः, अन्यत्र सच्छब्देनेति पूर्वपक्षमुकत्वा सिद्वद्यायामप्यात्मगृहीतिः, यथा वाजसनेयिनामुत्तरात्तादाम्योपदेशात्, उपक्रमेणान्वयात् तत्र च आत्मशब्दाश्रवणान्नेति चेत्, स्यादेवात्मगृहीतिः, एकविज्ञानेन सर्वविज्ञानावधारणात् अन्यथा सद्विज्ञानेनात्मा न ज्ञातः स्यात्, सामान्यस्य सच्छब्दस्य विशेषाङ्क्षस्य विशेषनिष्ठतया तुल्यार्थत्वं युक्त्तमिति उभयथाऽप्यधिकरणं\nपादासङ्गतं, विद्याभेदाभेदविचारात्मकत्वाभावात्, आद्ये वर्णके समन्वयाध्यायएवायं विचारः प्राप्तः- कारणविषयत्वात्, कृतकत्रवं च, यदा सतोऽपि ईक्षरादिना परमात्मत्वम्, ईक्षणस्य चागौणत्वमात्मशब्देन साधितं तदात्मविषये ईक्षणादियुक्त्ते वाक्ये कः संशयः । अत एव द्वितीयवर्णकमप्यनपेक्षितम्, ईक्षत्यधिकरणे सच्छब्दस्य प्रधानविलक्षणब्रह्मपरत्वं हि निरूपितं यदाऽर्थान्तरूढानामाकाशादिाब्दानामपि कारणवाक्यस्थानां परमात्मविषयत्वं स्थापितं, तदा साधारणस्य सच्छब्दस्य परमात्मविषयत्वे कः संशयः, उदाहरणमप्ययुक्त्तं \"योऽयं विज्ञानमयः\" इति वाक्यस्य जीवविषयत्वात्, प्रकरणस्थजीववाचिशब्दानां क्कचित् परमात्मसामानाधिकरण्यस्य कृतनिर्वाहत्वाच्च, पूर्वमेव वर्णकमपरैरादृतम्, अधिकरणभेदे सूत्रयोजनाभेदे च यद्दूषणजातमुक्त्तं तत्सर्वमपरेषां पक्षेऽपि समानम् । अन्ये तु अनन्दविज्ञानैश्वर्यतेजःशकत्यादयो ब्रह्मद्वारेण सन्निधानोपपत्तेः सर्वत्रोपसंहार्याः । सत्यकामत्वादीनां तेषु गुणेषु यथायोगमन्तर्भावः इत्याहुः,भाष्ये त्वैश्वर्यशक्त्तयादीनां पृथगनुक्त्तिरानन्त्येऽन्तर्भावात् । ते हि वस्त्वपरिच्छेदौपयिकाः, गुणतोऽप्यानन्त्यमनन्तशब्देन विक्षितमिति भाष्यविदां स्फुटम्, प्रियशिरस्त्वेति\nप्रियमोदप्रमोदादीनाम् उपचयापचयात्मकत्वदशभेदे सति ते सम्भवन्ति, न ब्रह्ममात्रेतस्य निरस्तसमस्तविकल्पत्वात् । आनन्दज्ञानादयोऽपि उपचयापचयरूपतया न सार्वत्रिका इति शङ्कायामाह - इतरे त्विति ऐश्वर्यादयोर्थसामान्याच्छक्त्तिरूपत्वान्नोपचयापचयात्मकाः, अतः सार्वत्रिकाः, एतदुक्त्तं भवति- आदित्यादिस्थानभेदादधिष्ठेयभेदात्विषयभेदाच्च ऐश्वर्यज्ञानानन्दादीनामुपचयापचयात्मकतया तदवच्छिन्नतया ब्रह्मर्णोऽशभेदः स्यात्, यैरुपचयापचयात्मकैर्गुणैर्गुणिभेदः- न ते सार्वत्रिकाः, ये ब्रह्ममात्रसम्बन्धिनः शक्त्तिमात्ररूपा गुणास्ते सर्वत्रोपसंहार्या इति, तदयुक्त्तम्- अर्थसामान्यशब्दस्य शक्त्तिवाचित्वाभावात्, ब्रह्मगुणानां सर्वदा सर्वत्र स्वरूपतो विषयतश्चानवच्छिन्नत्वात्, अत उपचयापचयरूपत्वाभावात् गुणानामधिष्ठेयादिभेदेऽपि नाठशभेदः, तथा भवद्भिरेव \"न स्थानतः\" इत्यत्र - तस्मान्नाध्यात्मादिस्थानभेदेन भेदः- इति वदद्भिरुपपादितं च । किञ्च- ईश्वर स्यैव ह्यधिष्ठेयभेदाद्भेदः, तस्य तत्कृतांशभेदाभावेऽभिहिते स एवं ब्रह्मेति स्यात्, ब्रह्मणि निर्भेदत्वाभ्युपगमात्, तस्य चेश्वरे दृष्टत्वात्, ततश्च गुणिभेदकगुरप्राप्त्यनुपपत्तेः शक्त्तिमात्ररूपगुणानुवृत्तिरित्यनुपपन्नम् । \"आध्यानाय\" इति चाधिकरणान्तरमाहुः, कठवल्लयां \"यच्छेद्वाङ्मनसी\" इत्याद्युक्त्तेन्द्रियसंयमनं शिरःपक्षपुच्छादिकल्पनं च विषयः, ध्यानविध्यसन्निधानात् तत्त्वप्रतिपत्त्यर्थमिति पूर्वः पक्षः, तमेकनेमीत्यादौ चक्रत्वपरिकल्पनस्य तत्त्वानां ब्रह्मा\nवयवत्वज्ञापनवत् प्रयोजनान्तराभावात् \"ज्ञान आत्मनि\" \"अन्योऽन्तर आत्मा\" इत्यात्मव्यपदेशस्य ध्यानार्थतया सङ्गतत्वात्, \"ब्रह्मविदाप्नोति परं\" \"दृश्यते त्वग्रयया\" इति ध्धानविधेः सन्निहितत्वादसन्निधानेऽप्युत्कृष्टान्वयोपपत्तेर्ध्यानार्थमिति सिद्धान्तितम्, तत्तावत्कठवल्लयामयुक्त्तम्, इन्द्रियसंमनरूपप्रयोजनस्य विद्यमानत्वात् । तर्हि प्रतिसर्गक्रमस्य प्रतीयमानस्याविवक्षाप्रसङ्ग इति चेत्- न, प्रतिसर्गक्रमप्रतीत्यनुपपत्तेः, सा च प्रागेव दर्शिता, तैत्तिरीयके च \"येऽन्नं ब्रह्मोपासते\" \"ये प्राणं ब्रह्मोपासते\" इत्युपासेरर्वाचीनफलानां च श्रुतत्वेन संशय एव नास्ति, शिरःपक्षाद्यवयवोपासनस्य ब्रह्मोपासनाङ्गत्वमुपपाद्यमिति चेत्- न, तस्याशक्योपपादनत्वात् । तच्च तत्त्वप्रतिपत्तिरूपदृष्टफले सम्भवत्यदृष्टकल्पनानुपपत्तेः, प्रतिपर्यायं श्रुतानामुपासनानां ब्रह्मन्यानाङ्गत्वे वाक्यभेद इति चेत्, ततः किम्, अवान्तरवाक्यभेदो भवताऽपि दुरपह्रवः, आनन्दमयव्यतिरिक्त्तोपासनानां क्षुद्रफलत्वेनानन्दमयोपासन एव श्रद्धाजननार्थतया महावाक्यैकत्वं तत्रोपपद्यते, अतो न ब्रह्मध्यानाङ्गत्वमिति तत्समर्थनार्थमधिकरणभेदकल्पनमनुपपन्नम् । \"आत्मगृहीति\"रित्यादिकं\nचाधिकरणान्तरं वर्णयन्ति, ऐतरेयके \"आत्मा वा इदम्\" वाजसनेयके \"नैवेह किञ्चनाग्र आसीन्मृत्युनैवेदमावृतमासीत्\" इति च विषयः, एकत्र \"उक्थमुक्थमिति प्रजा वदन्ति\" इत्यारभ्य \"प्रजापते रेतोदेवः प्राण उक्थमित्येव विद्यात्\" इति महाव्रतसम्बन्ध्युक्थविषयोपासिसम्बद्ध प्राणशरीरोऽन्वर्यामी प्रतीयते, वाजसनेयके तु \"उषावा अश्वस्य मेध्यस्य शिरो यः सूर्यः\" इत्यश्वमेधोपासिसम्बन्धितया पुरुषः प्रतीयते । अत उभयत्रार्थप्रत्यभिज्ञानाभावादर्थभेद इति पूर्वपक्षं कृत्वा मृत्युशब्देनात्मगृहीतिरितरवत्- \"आत्मा वा\" इति वत् उत्तरात् \"तन्मनोऽकुरुत इत्यात्मन्वी स्या\"मिति वाक्यात् स इमान् लोकानसृजते\"तिवत् \"सा पृथिव्यभव\"दिति लोकसृष्टिप्रतीतिवाक्याच्च, वाजसनेयकैऽश्वमेधान्वयात् \"अशनाया हि मृत्यु\"रित्यशनायामृत्युशब्दान्वयाच्चार्थभेद इति चेत् न, \"आत्मा वा इदं\" \"नैवेह किञ्चन\" इत्युभयत्रावधारणात् अर्थैकत्वप्रतीतेः, अशनायामृत्युशब्दौ जगत्सञ्जिहीर्षायुक्त्तपरमात्मपरौ, उपासनप्रकरणमुमयत्र परिसमाप्तम्, असमाप्तावप्युपास्यात्मैकत्वं सिध्यति, इह सिद्ध आत्मा पूर्वत्राप्युपास्यतया सम्बद्ध इत्याहुः, वर्णकान्तरं च कृतम्- \"आत्मा ेवा इद\"मित्यैतरेयकवाक्यम् \"आत्मैवेदमग्र आसीत् पुरुषविधः\" इत्यादिवृहदारण्यकवाक्यं च विषयः, एकत्राऽशरीरः ेआत्मा प्रतिपन्नः, अन्यत्र तु पुरुषविधः सशरीरः \"सो ऽबिभे\"दिति भयारत्याद्युपेतश्चेति वाक्ययोरर्थभेद इति पूर्वपक्षं कअत्वा एकत्र \"स ईक्षत लोकान्नु सृजै\" इत्यादिना अन्यत्र \"स मुखाच्च योनेर्हस्ताभ्यां चाग्निमसृजत\" इत्यादिना चोत्तरवाक्येनोभयत्र देवतासृष्टयामननात्, शरीभयाद्यन्वयादर्थभेद इति चेत्- न, \"आत्मैवेदम्\" इत्यवधारणेन परत्वावगमात्, अशरीरस्यापि परस्य हिरण्यगर्भरूपेण शरीरग्रहणं भयान्वयश्च घटते, ईश्चवव्यूहानामेव ब्रह्मादीनां सृज्यत्वं \"यो वै वेदांश्च प्रहिणोति\" इति विद्याधिगमादिप्रवृत्तिश्च लीलारूपा, संसारधर्मं शरीरधर्मं शरीरप्रवृत्तिमीश्वरो निरुद्धुं क्षमः नान्य इति भिदेति वणर्यन्ति । अत्र व्रूमः- किमत्रोपासनयोरेकत्वं सिषाधयिषितम्? उत कारणवाक्ययोरेकार्थत्वं?, प्रथमस्तुभवद्भिरेव निरस्तः \"न हि वयमुपासनयोरेकत्वं व्रूमः\" इति वदद्भिः,उपपादितं च तद्विद्ययोरश्वमेधमहाव्रतोक्थविषयत्वात्, द्वितीये त्वध्यायासङ्गतिः, कारणविचारस्य समन्वयाध्यायकृतत्वात्,कृतकरत्वं च, एकत्वावधारणसङ्कलकपपूर्वकप्रपञ्चसर्गादिभिः परमात्मपरत्वनिर्णयस्य पूर्वमेव कृतत्वादधिकशङ्काया आभावाच्च, अशनायामृत्युशब्दाभ्यां संशय इति चेत्, \"यस्य ब्रैह्म च क्षत्रं चाभे भवत ओदनः\" इति वाक्यतुल्यत्वादस्य वाक्यस्य, \"अत्ता चराचरगहणादित्यनेनात्तुः परमात्मनो मृत्युशब्दवाच्यत्वोपपत्तेश्च, आकाशप्राणादिशब्दात् मृत्युशब्दस्य को विशेषः, कृतकरत्वादेव द्वितीयं वर्णकमपि निरस्तम्, तत्र च देवतासृष्टयेकत्वावधारणादिना हि सिद्धान्तः, संसारिचेतनाचिद्धर्मान्वयस्तु प्रकृतिपुरुषरूपेणावस्थितब्रह्मण सम्भवतीति \"अवस्थितेरिति काशकृत्स्नः\" इत्यादिषूपपादितम्, भवद्भिश्च \"सर्वधर्मोपपत्तेश्च\" इत्यत्र सर्वमिदं दर्शितमिति कृतकरत्वमवर्जनीयम्, हिरण्यगर्भस्य विद्याधिगमादयो लीला इति तु न युक्त्तं, लीलात्वकल्पकाभावात्, \"तस्मिन् जज्ञे स्वयं ब्रह्मा\" इति तु वचनं परमात्मनः सर्वशरीरकत्वन्मुख्यम्, हिरण्यगर्भस्य क्षेत्रज्ञत्वं चानपोदितसृज्यत्वश्रुत्यादिभिः सिद्धम्, मोक्षधर्मप्रभृतिषु चेपवृहणेषु स्फुटतरमिति नात्र प्रपञ्च्यते, अत आनन्दादयः\" इत्यारभ्य सप्तानां सूत्राणामधिकरणत्रैधकल्पनमयुक्त्तम् ।। 17 ।।\n।। आनन्दाद्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.4 आनन्दाद्यधिकरणम्\n14. नानाशब्दादिभेदादिति खलु भिदुरां वक्ष्यति ब्रह्मविद्यां  \nरूपं विद्यान्तरस्य प्रकरणपठितं नान्यदन्यत्र योज्यम् ।  \nतस्मात् सत्यत्वपूर्वास्तदितरगुणवत् स्युर्व्यवस्थापनीयाः  \nमैवं ब्रह्मस्वरूपावगतिरिह यतस्तद्धि सर्वास्वपेक्ष्यम् ॥\n15. सत्यत्वं विश्वहेतौ बहुविधचिदचिद्विक्रियाजालहानेः  \nज्ञानत्वं ज्ञातृभावात् स्वरबहुलतया स्वप्रकाशत्वतश्च ।  \nत्रिद्व्येकाभिस्तु सर्वं प्रमितमिह परिच्छित्तिभिर्ब्रह्मणोऽन्यत्  \nतस्यानन्त्यं वियोगात् तिसृभिरपि सदा निर्मलानन्दधाम्नः ॥\n16. उक्तं जन्मादिसूत्रे ननु निखिलजगद्धेतुता ब्रह्मलक्ष्म  \nस्यात्तेनैव स्वरूपावगतिरिह मुधा सत्यतादीति चेन्न ।  \nहेतोरीशस्य हेत्वन्तरगतविविधावद्यवर्गप्रसङ्गे  \nशङ्कारूढे क्रमेणेतरविभजनतस्तस्य साफल्यसिद्धेः ॥\n17. नन्वाध्यानं प्रियाद्यैरपि भवति शिरःपक्षपुच्छादिरूपैः  \nबाढं तत्र प्रियाद्यैस्तदवगतिरतस्ते तु सर्वानुवृत्ताः ।  \nपुच्छाद्यंशो निरंशे न भवति न च तद्दृष्टिरुत्कृष्टतत्त्वे  \nतस्माच्चित्याग्निरूपक्रमवदिह कृतं रूपणं ब्रह्मणि स्यात् ॥\n18. आनन्दत्वप्रधानं कतिचिदिह विदुस्सौत्रमानन्दशब्दं  \nधर्मानन्दाभिधानं तदुभयवचनं वेति पश्यन्ति केचित् ।  \nज्ञानोक्तौ चैतदेवं तदितरसमता यावता स्यान्न शङ्क्या  \nतावद्धर्मानुवृत्तिर्बहुभजनपदे ब्रह्मणि स्थाप्यतेऽत्र ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.4 आनन्दाद्यधिकरणम्\n14. पूर्वं त्रिभिरधिकरणैर्विद्यानां भेदाभेदचिन्ता कृता, तत्र च वैश्वानरविद्यायां 'वायुः प्राणः' इति वायुः परमपुरुषप्राणत्वेन ध्येयतया परिकल्पितः । उद्गीथविद्यायां पुनरुद्गीथादिषु प्राणदृष्टिरूपत्वेन प्राणप्रसङ्गः कृतः । इतः पूर्वस्मिन्नधिकरणे साक्षात् प्राण एव निरूपितः । अतोऽपि च पूर्वेषामधिकरणानां परस्परसाङ्गत्यम् । ज्यैष्ठ्यादिगुणोपपादनान्तर्भावेन वसिष्ठत्वादीनामप्यनुसन्धेयत्वमुक्तम् । तत्प्रसङ्गात् ब्रह्मणस्सर्वविद्यावेद्यत्वात् तत्स्वरूपनिरूपकधर्माणामानन्दादीनां तत्स्वरूपनिरूपणान्तर्भावेनानुसन्धेयत्वमुच्यते इति सङ्गतिः । भाष्ये च सङ्गतिस्स्पष्टा द्दश्यते 'अत्र ब्रह्मस्वरूपगुणानां सर्वासु परविद्यासूपसंहारोऽस्ति नेति विचार्यते' इति । तदर्थविचारस्तु - किमानन्दादयो गुणास्सर्वासु विद्यासूपसंहार्याः, उत यत्र श्रूयन्ते तत्रैवेति । किमानन्दादीनामैश्वर्यादिवत् गुण्यपृथक्त्वमात्रमेव, उत ब्रह्मस्वरूपवत् स्वरूपप्रतीत्यनुबन्धित्वमस्तीति । पूर्वपक्षाभिप्रायेण सङ्गतिं प्रदर्शयन् पूर्वपक्षं तावदाह - नानाशब्देति । अयमर्थः - पूर्वं गुणभेदाद्विद्याभेद इति भवतैवोक्तम्, तेन तत्रतत्र श्रुतानामन्येषां गुणानां व्यवस्थितिस्सिद्धा, तद्वदेव सत्यत्वादीनामपि धर्माणां ब्रह्मस्वरूपव्यतिरिक्तानां विद्याभेदेन व्यवस्थितिरिति पूर्वपक्षिणोऽभिप्रायः । उत्तरत्र सूत्रकारो 'नाना शब्दादिभेदात्' इति गुणभेदाद् भिदुरां ब्रह्मविद्यां वक्ष्यति । तेन स्वप्रकरणपठितात् रूपादन्यत् विद्यान्तरस्य रूपम् अन्यत्र विद्यान्तरे न योज्यम् । उभयत्रापि पठितं चेत् उभयत्रापि योज्यमस्तु नाम । इयमेव हि नीतिविदां मर्यादा । तस्मात् एवं न्यायमर्यादानिर्णीतत्वात् सत्यत्वपूर्वा गुणा अपि सत्यत्वज्ञानत्वानन्तत्वानन्दत्वामलत्वान्यपि तदितरगुणवत् व्यवस्थापनीयास्स्युरिति पूर्वः पक्षः । तदिदमपाकरोति - मैवमिति । अपाकरणप्रकारमेव विवृणोति - ब्रह्मेति । अयमर्थः - लोके हि वस्तूनां गुणा द्विविधाः, तत्र स्वरूपनिरूपकाः केचित्, निरूपितस्वरूपविशेषकाश्चापरे, यत् स्वरूपनिरूपकं तत् वस्तुस्वरूपप्रसङ्गे सर्वत्रान्वेति यथा घटप्रसङ्गे घटत्वम् । निरूपितस्वरूपविशेषकं तु रक्तत्वकृष्णत्वादिकं तत्रतत्र व्यवतिष्ठते । एवं स्वरूपनिरूपकत्वादानन्दादीनि सर्वत्रानुवर्तन्ते । परे पुनः प्रियशिरस्त्वादयस्तत्रतत्र व्यवतिष्ठन्त इति सर्वविद्यासाधारण्यमेवानन्दादीनाम् । ब्रह्मस्वरूपेति - ब्रह्मस्वरूपावगतिर्यस्माद्भवति तत् स्वरूपवत् सर्वासु विद्यास्वपेक्षणीयमिति । अयमन्वारोहः । स्वरूपनिरूपकधर्मत्वात् स्वरूपप्रतिपत्त्यर्थमेवेति तत्त्वम् ॥15. प्रसक्तं सत्यत्वादिकं स्वरूपेण विभज्य दर्शयति - सत्यत्वमिति । सत्यत्वं विश्वहेतौ परस्मिन्ब्रह्मणि बहुविधचिदचिद्विक्रियाजालहानेर्भवति, ज्ञानत्वं ज्ञातृभावात् भवति । ज्ञानशब्दः कर्तर्यपि प्रयुज्यते 'कृत्यल्युटो बहुलम्' इति कर्तर्यपि ल्युट्प्रयोगसम्भवात् । 'नन्दिग्रहिपचादिभ्यो ल्युणिन्यचः' इति कर्तर्येव ल्युप्रयोगमाश्रित्य निर्वोढुं शक्यत्वात् । 'तद्गुणसारत्वात्तु तद्व्यपदेशः' इति ज्ञानगुणसारे ज्ञानशब्दस्य प्रयोक्तुमपि शक्यत्वात् । स्वरूपस्य स्वप्रकाशत्वेन स्वप्रकाशस्वरूपवाचिनो ज्ञानशब्दस्य तत्रैव समन्वयाच्च । नन्वत्र कर्तृत्वेन भावत्वेन प्रत्ययभेदेनापि बहुधा निर्वाहे सति अर्थभेदात् स्वरभेदः स्यादित्याशङ्क्य तत्राप्युत्तरमाह - स्वरबहुलतयेति । स्वरस्य वैकल्पिकत्वादित्यर्थः । यत्र स्वरानुपपत्तिर्न विद्यते तत्र तथैव स्वीकार्यम् । यत्र पुनस्स्वरभेदोऽङ्गीकार्यः, तत्र 'बहुलं छन्दसि' इति स्वरादीनां बहुलत्वेन न सङ्कटं किञ्चित् । अन्यथा कथं 'उणादयो बहुलम्' इत्यादिव्यपदेशो भगवतः पाणिनेरपि । त्रिविधपरिच्छेदाभावरूपं ब्रह्मणोऽनन्तत्वं वक्तुं परिच्छेदप्रकारमाह - त्रिद्व्येकाभिरिति । त्रिपरिच्छिन्ना घटादयः देशतः कालतो वस्तुतश्च परिच्छिन्नत्वात् । द्विपरिच्छिन्नः परमाणुः अणुत्वादनन्तर्यामित्वाच्च । एकपरिच्छिन्नः पुनः कालः विभुत्वे नित्यत्वे च सति केवलमनन्तर्यामित्वेन वस्तुपरिच्छिन्नत्वात् । ब्रह्मण आनन्त्यमप्याह - तस्येति । तिसृभिः परिच्छित्तिभिरयोगात् परब्रह्मण आनन्त्यमिति । सदा निर्मलानन्दधाम्न इति वचनमानन्दस्य ब्रह्मगुणेषु प्राधान्यप्रख्यापनार्थम् ॥16. ननु जन्मादिसूत्र एव ब्रह्मणो लक्षणमुक्तम् । तच्च लक्षणं लक्षणत्वादेव समानासमानजातीयव्यावर्तकम्, अतस्तेनैव लक्षणेनालम्, किमर्थमिदं स्वरूपलक्षणमिति सत्यत्वादिकमुच्यत इत्याशङ्क्य प्रयोजनविशेषाभिधानेन परिहरति - उक्तमिति । अयमत्र शब्दान्वयः - जन्मादिसूत्र एव निखिलजगद्धेतुता ब्रह्मलक्ष्मेत्युक्तम् । नन्विति चोद्यं द्योतयति । तेनैव स्वरूपावगतिः स्यात् । सत्यत्वादिकमत्र निरर्थकमेव । सत्यादिशब्देन तदेव ब्रह्मोच्यते चेत् पौनरुक्त्यम् । अन्यच्चेत् तर्हि ब्रह्म न स्यात् । नहि ब्रह्मद्वितयमस्ति । लक्षणान्तरं चेत् कृतकरत्वादेव नैरर्थक्यम् । प्रयोजनविशेषोऽस्ति चेत्, तत् किमिति विशदं प्रकाशयेति पराभिप्रायः । परिहरति - नेति । तदेव विवृणोति - हेतोरिति । ईश्वरस्य जगत्कारणत्वे प्रतिपन्ने कारणत्वाशङ्कितदोषपरिहारार्थं सत्यत्वादिकमभिधीयत इति भाष्यकारैरेव प्रागेवोक्तम् । अचित्संसृष्टजीवमुक्तनित्यानामनुक्रमेण व्यवच्छेदात् । तेन सर्वविलक्षणत्वेन प्रतिपन्नब्रह्मस्वरूपपरिशोधनार्थं सत्यादिवाक्यमपीति न नैरर्थक्यप्रसङ्गः । किञ्चास्मत्पक्षे ब्रह्मणि नानागुणोपादानमुपासनार्थम्, अथवा फलदशायामनुसन्धानार्थमिति सर्वसाफल्यसिद्धिः ॥  \n(अयमन्वारोहः । स्वरूपनिरूपकधर्मत्वात् स्वरूपप्रतिपत्त्यर्थमेवेति तत्त्वम् ॥)17. ननु ब्रह्मध्यानार्थं सत्यत्वाद्यनुसन्धेयमित्युक्तं भवता, तर्हि ब्रह्मानुध्यानं प्रियशिरस्त्वाद्यनुसन्धानेनापि सिध्यतीत्याशङ्क्य वैषम्यं दर्शयति - नन्विति । अयमत्र शब्दार्थः - ब्रह्मानुध्यानं 'तस्य प्रियमेव शिरः' इत्यादिभिरपि सिध्यतीति । प्रियशिरस्त्वादीनामपि ब्रह्मणि नियमेनानुसन्धानं स्यादित्याशङ्क्य तत्रार्धाङ्गीकारमाह - बाढमिति । अयमर्थः - त्वदुक्ते किञ्चिदङ्गीक्रियते किञ्चिच्च न, प्रियादीनां परमानन्दरूपब्रह्मान्तर्भावादङ्गीकारः पक्षादीनां परिकल्पनामात्रत्वादनङ्गीकारश्च । तेन प्रियादीनामपि ब्रह्मस्वरूपावगतिहेतुत्वात् ते प्रियादयो गुणाः सर्वानुवृत्ताः । प्रियाद्यैस्तदवगतिः - प्रियमोदप्रमोदादिभिर्ब्रह्मस्वरूपावगतिरित्यर्थः । तर्हि पुच्छत्वादिकमपि 'ब्रह्म पुच्छं प्रतिष्ठा' इत्यादिभिरधीतमनुसन्धेयं स्यादित्याशङ्क्यासम्भवान्नेत्याह - पुच्छाद्यंश इति । असम्भवमेवाह - निरंशे ब्रह्मणि पुच्छाद्यंशो न भवतीत्यन्वयः । तर्हि ब्रह्मणि पुच्छत्वदृष्टिस्स्यात्, दृष्टिविधौ ह्यविद्यमानस्य दर्शनं भूषणमेव स्यादित्याशङ्क्य परिहरति - न चेति । अपकृष्टे ह्युत्कृष्टदृष्टिविधानं दृष्टिविधिः । यथा 'मनो ब्रह्मेत्युपासीत' इत्यादौ । इह पुनर्ब्रह्मणि पुच्छत्वादिदृष्टिश्चेत् विपरीतमेव स्यात् । उत्कृष्टब्रह्मणि अपकृष्टपुच्छत्वादिदृष्टिविधेरयोगात् । तर्हि 'तस्य प्रियमेव शिरः' इत्यादेः कथमिह परिकल्पनमित्याशङ्कायां तत्परिकल्पने निर्वाहमाह - तस्मादिति । एवं प्रियशिरस्त्वादीनां बुद्ध्यारोहार्थत्वोपपादनात् उत्तरत्राभिधीयमानचित्याग्निरूपक्रमवदिह परस्मिन् ब्रह्मणि शिरःप्रभृतिपरिकल्पनं समुचितमेव ॥18. अत्रानन्दादिशब्दानामर्थभेदं पक्षभेदेनोक्त्वा भाष्यकाराभिमतप्रकारेण स्वीयमर्थं निगमयति - आनन्दत्वेति । केचिदत्र सौत्रमानन्दशब्दं स्वरूपस्य आनन्दरूपत्वप्रधानं वर्णयन्ति । अपरे पुनः धर्मानन्दाभिधानमाहुः । तद्गुणसारत्वादिति न्यायेनानन्दित्वमेवानन्दशब्दः प्राहेति । तथा तृतीयं पक्षमाह - तदुभयवचनमिति । आनन्दित्वमानन्दत्वञ्चोभयमपि आनन्दशब्दः कथयतीति । अत्र पक्षद्वयमपि विकल्पेनैककोटित्वेनोपात्तम् । अयमर्थः - आनन्दत्वमेवोच्यत इत्येके । अपरे आनन्दित्वमेव यद्वोभयमपीत्याहुः । यद्वा केचिच्छब्दावृत्त्या पक्षत्रयमपि त्रयाणां पक्ष इति पृथक्पृथक् पक्षत्वेन वाच्यम् । अत्रानन्दशब्दोक्तमर्यादां ज्ञानशब्देऽप्यतिदिशति - ज्ञानोक्ताविति । ज्ञानत्वं ज्ञानित्वं तदुभयं वा ज्ञानशब्देनोच्यत इति । एवं पक्षभेदानुक्त्वा भाष्यकाराभिप्रेतं पक्षं वैशद्याय दर्शयति - तदितरसमतेति । अयमर्थः - ब्रह्मस्वरूपप्रतिपत्तिवेलायां ब्रह्मव्यतिरिक्तार्थसाम्यशङ्का यावता विशेषणेन न स्यात् तावद्धर्मानुवृत्तिः तावद्विशेषणानि बहुभजनपदे सर्वब्रह्मविद्यावेद्ये परस्मिन् ब्रह्मणि अनुसन्धेयानीत्यत्र स्थाप्यते । तानि च सत्यत्वज्ञानत्वानन्तत्वानन्दत्वामलत्वान्यनुक्रमेणोपयुक्ततया भाष्य एव स्थापितानीति तत्रैव विस्तरेण द्रष्टव्यम् ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.4 आनन्दाद्यधिकरणम्\nयथा प्राणस्य वसिष्ठत्वाद्यनुसन्धानेन विना ज्यैष्ठ्यश्रैष्ठ्यानुसन्धानानुपपत्तेरनुक्तानामपि वसिष्ठत्वादीनां कौषीतकिप्राणविद्यायां\" प्राप्तिस्तथा ब्रह्मस्वरूपानुसन्धानं यैर्गुणैर्विना न सिध्यति ते ब्रह्मविद्यासु सर्वास्वनुसन्धेया इत्यर्थः प्रतिपाद्यते। किमानन्दादयो गुणा यासु विद्यासु श्रूयन्ते तास्वेव प्रियशिरस्त्वैश्वर्यादिवव्द्यवतिष्ठन्ते उत सर्वासु विद्यासु उपसंहर्तव्या इति संशये पूर्वःपक्षः। व्यवतिष्ठन्त एव। उपसंहारे प्रमाणाभावात्। ब्रह्मगुणत्वेनोपसंहारः प्रियशिरस्त्वादीनामैश्वर्यौदार्यकारुण्यादिगुणानां\" चोपसंहार्यत्वप्रसङ्गादिति। सिद्धान्तस्तु। आनन्दादयस्सर्वासु विद्यासूपसंहर्तव्याः सत्यत्वज्ञानत्वानन्दत्वामलत्वानन्तत्वानां\" 'सत्यंज्ञानमनन्तं ब्रह्मे'त्यादि ब्रह्मस्वरूपधर्मत्वेन प्रतिपादितानां तत्प्रतीत्यनुबन्धित्वात्। नचैषां सर्वविद्यासु प्राप्तावुच्यमानायां\" प्रियशिरस्त्वादिनां प्राप्तिर्भवति। तेषां ब्रह्मगुमत्वाभावात्। अन्यथा ब्रह्मण आनन्दादिरूपत्ववत् प्रियादिरूपत्वस्यांगीकारे कालभेदेन वृद्धिह्रासभाजां प्रियादीनामनित्यत्वेन तस्याप्यनित्यत्वप्रसङ्गात्। ऐश्वर्यौदार्यादयो यद्यपि ब्रह्मगुणाः तदपृथक्सिद्धा भवंति तथाऽपि ते प्रतीत्यनुबंधित्वाभावाद्ये यत्र श्रुतास्ते तत्रैव व्यवतिष्ठन्ते। प्रियादीनां ब्रह्मगुणत्वाभावेऽपि निरतिशयानन्दरूपतया प्रतिपन्नस्य तस्य लोकप्रसिद्धाः प्रियाद्यानन्दास्तदेकदेशत्वज्ञापनाय शिरस्त्वादिनां रूपिताः। आनन्दमयश्च परमेव ब्रह्म नत्वन्नमयादिवदब्रह्मेत्येवमादिकं सर्वमानन्दमयाधिकरण एव प्रपञ्चितमिह सूत्र भाष्यादिषु स्मारितम्।। संग्रहकारिका।। आनन्दाद्या न तत्तत्प्रकरण पठितास्सर्वविद्यासु चिंत्या- श्चिंत्याश्चेत्सर्व एव प्रकरणविमुखाः किं न पारिप्लवास्स्युः। मैवं ब्रह्मप्रतीतावुपकरणतया तत्र ये सानुबन्धा- स्तेषामेषा गुणानाममुगतिरितरे नातियंति व्यवस्थाम्।। इति आनंदाधिकरणम्।।4।।"
                            }
                        ]
                    },
                    {
                        "verse_number": 19,
                        "original_text": "Adhikarana 3.3.5 कार्याख्यानाधिकरणम्\nकार्याख्यानादपूर्वम्॥3.3.18॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.5 कार्याख्यानाधिकरणम्\nपूर्वप्रस्तुतप्राणविद्याशेषभूतम् इदानीं चिन्त्यते छान्दोग्यावाजसनेकयोर्ज्येष्ठं श्रेष्ठं च प्राणमुपास्यमक्त्तवा प्राणस्य वासस्त्वेनापोऽभिधीयन्ते छान्दोग्ये तावत्\" \"सा होवाच किं मे वासो भविष्यतीत्याप इति होजुस्तमाद्वा एतदशिष्यन्तः पुरस्ताच्चोपरिष्टाच्चाद्भिः परिदधति लम्भुको ह वासो भवत्यनग्नो भवति\" इति वाजसनेयके किं मे वासः\" इति प्राणेन पृष्टा वागादय ऊचुः \"आपो वास इति तद्विद्वांशश्श्रोत्रिया अशिष्यन्त आचामन्त्यशित्वा चाचामन्ति एतमेव तदनमनग्नं कुर्वन्तो मन्यन्ते\" \"तस्मादेवंविदशिष्यन्नाचामेदशित्वा चाचामेदेतमेव तदनमनग्नं कुरुते\" इति तत्र संशयः किमत्राचमनं विधीयते? उतायां प्राणवासस्त्वानुसन्धानम्? इति \"अशिष्यन्नाचामेदशित्वा चाचामेत्\" इति आचमने विधिप्रत्ययश्रवणात् \"एतमेव तदनमनग्नं कुरुते\" इति वेदने विधिप्रत्ययाभावादनग्नतासंकीर्त्तनस्य स्तुत्यर्थतयाऽन्वयोपपत्तेश्च, भोजनाङ्गस्याचमनस्य स्मृत्याचारप्राप्तत्वेन विधिप्रत्ययवलात्प्राणविद्याङ्गमाचमनान्तरं विधीयते इति प्राप्ते व्रूमः- आचमनीयानामषां प्राणस्य वसस्त्वानुसन्धानमेवेहापूर्वमप्राप्तं विधीयते, कार्य्याख्यानात्- अप्राप्ताख्यानात्, अप्राप्ताख्याने शब्दस्यार्थवत्त्वादित्यर्थः एतदुक्त्तं भवति- \"किं मे वासः\" \"आपो वासः\" \"अद्भिः परिदधति\" \"एतमेव तदनमनग्नं कुरुते\" इत्युपक्रमोपसंहारयोर्वाक्यस्याषां प्राणवासोदृष्टिपरत्वप्रतीतेराचमनस्य स्मृत्याचारप्राप्तत्वादाचमनमनूद्याचमनीयास्वप्सु प्राणवाससत्वानुसन्धानं विधीयते इति अत एव च्छान्दोग्ये \"तस्याद्वा एतदशिष्यन्तः पुरस्ताच्चोपरिष्याच्चाद्भिः परिदधति\" इत्यद्भिः परिधानमेवोक्त्तम्; नाचमनम्। 18।\n।। कार्याख्यानाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.5 कार्याख्यानाधिकरणम्\nछान्दोग्यवाजसनेयकयोः ज्येष्ठं च श्रेष्ठं च प्राणमुपास्यं विधाय \"स होवाच किं मे वासो भविष्यतीत्याप इति होचुः\" इत्यपां प्राणस्य वासस्त्वमुक्त्वा “तस्माद्वा एतदशिष्यन्तः पुरस्ताच्चोपरिष्टाच्चाद्भिः परिदधति लम्भुको ह वासो भवत्यनग्नो भवति” इति छान्दोग्ये वाजसनेयके चापां प्राणवासस्त्वमुक्त्वा “तस्मादेवंविदशिष्यन्नाचामेदशित्वा चाचामेदेतमेव तदनमनग्नं कुरुते” इति आचमनेन प्राणमनग्नं कुरुत इत्यर्थः अत्राशनात्पुरस्तादुपरिष्टाच्च किमाचमनं प्राणविद्याङ्गं विधीयते, उताचमनीयानामपां प्राणवासस्त्वानुसन्धानं विधीयत इति संशयः “आचामेदित्याचमने विधिप्रत्ययश्रवणात्, स्मृत्याचारप्राप्तादाचमनादाचमनान्तरं प्राणविद्याङ्गं विधीयत इति पूर्वः पक्षः राद्धान्तस्तु - “अशित्वा चाचामेदित्याचमनं चात्र प्रतीयते; आचमनीयानामपां प्राणवासस्त्वानुसन्धानं च “आपो वासः “अद्भिः परिदधति “एतमेव तदनमनग्नं कुरुते” इति प्रतीयते तत्राचमनं तावत् स्मृत्याचारप्राप्तम्; अपां प्राणवासस्त्वानुसन्धानमप्राप्तम् “अनग्नं कुर्वन्तो मन्यन्ते” अनग्नं कुरुते” इत्यनुवादसरूपं प्रतीयते तत्राचमनान्तरकल्पनादाचमनमनूद्याचमनीयानामपां प्राणवासस्त्वानुसन्धानमप्राप्तं विधीयत इति युक्तम् “तदनमनग्नं कुरुते” इति वचनानि त्वपूर्वत्वात् “विधिर्वा स्यादपूर्वत्वात्” इति न्यायेन विधिवचनमेव भवति सूत्रार्थस्तु - अपूर्वम् - अप्राप्तमपां प्राणवासस्त्वानुसन्धानं विधेयम्, न पुनः प्राप्तमाचमनम् कुतः? कार्याख्यानात् - कार्यस्य अप्राप्तार्थस्याख्यानस्वभावत्वाच्छास्त्रस्येत्यर्थः ॥ इति कार्याख्यानाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.5 कार्याख्यानाधिकरणम्\n\"यो ह वै ज्येष्ठं च श्रेष्ठं च वेद\" इति प्राणविद्यां विधायापां प्राणवासस्त्वमुक्त्वा \"तस्मादेवंविदशिष्यन्नाचामेदशित्वा चाचामेदेतदेव  तदनमनग्नं कुरुते\" इत्याचमनस्य  सदाचारप्राप्तत्वादाचमनमनूद्याचमनीयानामपां प्राणवासस्त्वानुसंधानमप्राप्तं विधीयत इति युक्तम्। अप्राप्तस्यैव विधेयतया ख्यापनादत्रानुवादसरूपो  विधिः कल्प्यत इत्यर्थः ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.5 कार्याख्यानाधिकरणम्\n।। कार्य्याख्यानादपूर्वम् ।। 18 ।। एकान्तरितपूर्वाधिकरणेनास्य सङ्गतिः । \"लम्भुको ह वासो भवति\" वासो लब्धवात् भवति, अनं- प्राणम् । अत्र किं प्राणविद्याङ्गमाचमनमन्यद्विधीयते? उताचमनीयानामषां प्राणवासस्त्वानुसन्धानम्?, किं वेदने विधिप्रत्ययाश्रवणेऽपि \"किं मे वासः\" \"आपो वासः\" इत्याद्युपक्रमादिपर्यालोचनया वासोदृष्टिपरत्वं प्रतीयते? नेति । न चेत्- आचमनान्तरविधिः स्यात्, प्रतीयते चेत्- आचमनीयास्वप्सु\nवासोदृष्टिविधिः स्यात् । स्तुत्यर्थतयाऽन्वयोपपत्तेश्चेति - नानुसन्धानार्थतयेत्यर्थः । राद्धान्तमाह - इति प्राप्ते इति । अपूर्वपदव्याख्यानमप्राप्तपदम्, इह विधीयते इति इहशब्दः प्रकरणपरः, दृष्टिविध्यन्तरोपेतत्वं विवक्षितं \"यदिदं किञ्च आश्वभ्य आशकुनिभ्यः आकीटपतङ्गेभ्यस्तत्तेऽन्नम्\" इति तत्तत्प्राण्यदनीये वस्तुनि प्राणाप्यायकभूते\nप्राणान्नत्वदृष्टिर्विधित्सितेति तत्साहचर्यादपि वासस्त्वदृष्टिविधिर्युक्त्त इति भावः । प्राणवासस्त्वानुसन्धानमप्राप्तं विधीयते, अप्राप्ताख्यानादित्युक्त्ते हेतोः साध्याविशिष्यतैव स्यादिति तन्निवृत्त्यर्थमाह - अप्राप्ताख्याने शब्दस्येति । न हि ज्ञातज्ञापने प्रयेजनम्, प्रारवासस्त्वानुसन्धानस्याप्राप्तत्वेऽपि वाचमने विधिप्रत्ययश्रवणाद्द्वितीयाचमनस्याप्राप्तत्वात्तदेव विधीयत इत्यत्राह - एतदुक्त्तमति । एवं विदाचामेदिति स्नात्वा भुञ्जीतेतिवत् प्रतिपन्नस्यैवाऽप्राप्तत्वात्, अप्रतिपन्नाप्राप्तार्थान्तरकल्पनायोगात् उपक्रमोपसंहारतात्पर्यलिङ्गापेतत्वाच्छास्वाद्वायानुयायित्वाच्च प्राणवास्त्वानुसन्धानमेव विधेयम्, स्मृत्याचाराभ्यां प्राप्तत्वात् तात्पर्यलिङ्गाभावादप्राप्तार्थान्तरसम्भवादेकशाखामात्रप्रतिपन्नत्वाच्च नाचमनं विधेयमित्यर्थः ।। परैस्त्वाचमनं वासस्त्वानुसन्धानमुभयं किं विधेयम्? उताचमनम्? उत वासोदृष्टिः? इति त्रेधा विचारः कृतः, भाष्ये तूभयविधानपक्षे वाक्यभेदस्य स्फुटत्वादनादृतः, अप्सु वासःकार्यपरिधानाख्यानात् अपां वासस्त्वकल्पनं विधेयमिति योजयन्त, परिधानाख्यानस्य हेतुत्वायोगात् तदनादरः, अप्राप्तत्वमेव हि हेतुः, आचमनीयास्वप्सु वासोदर्शनं विधेयम्, अहरहः कर्त्तव्यस्य चाचमनस्य संक्रीर्त्तनादित्यपरेषां योजना एवं सति वासोदर्शनस्य विधेयत्वे हेतुः कण्ठोक्त्तो न स्यात्; किन्तु आचमनीयासु अप्सु कर्त्तव्यताया हेतुरुक्त्तः स्यात्, अतस्तनादरः, । अन्जये तु- आचमनान्तरं प्राणविद्याङ्गं विधेयम् \"आचामेत्\" इति विधिप्रत्ययश्रवणात्, अनग्नतासंकीर्त्तनं स्तुयर्थमिति सिद्धान्तयन्ति । अथवा \"आपो वसः\" इति वासोदृष्टिर्विहिता, कास्वप्सु वासोदृष्टिरित्यपेक्षायाम्, \"अनग्नं कुरुते\" इत्यर्थवादश्च विहितवासोदृष्टिमनुवदतीति च सिद्धान्तयन्ति, तदयुक्त्तं \"किं मेवसं\" \"आप इति होचुः3 \"अद्भिः परिदधति\"\"आपो वासः\" \"अनग्नं कुरुते\" इति उभयत्रोपक्रमोपसंहारपर्यालोचनया वासोदृष्टिविधाने तात्पर्यावगमात् छान्दोग्यैकार्थ्याच्च, न हि तत्राचाभेदिति विधिः, तत्रानुक्त्तमप्याचमनं विवक्षितम्, अनुक्त्तस्यान्यतो प्राह्यत्वादिति चेत्- अन्यत्राप्यनुक्त्तत्वात्, ननूक्त्तमाचामेदिति चेन्न, तस्मादेवंविदशिष्यन्नाचामेत्\" इति वाक्ये \"प्राङ्मुखो भुञ्जीत\"इति प्राङ्मुखत्ववद्वेदनस्य विधेयत्वप्रतीतेः । यदि ह्याचमनं विधेयं तदा एवंविदित्यनर्थमं स्यात्, \"अनग्नं कुरुते\" इत्यर्थवादश्रवणादेव तदर्थज्ञानस्य सिद्धत्वात्, न हि विध्यन्तरेष्वार्थवादिकार्थज्ञानमेवंविदित्युच्यते, यतोऽस्य वाक्यस्याचमनान्तरविधिपरत्वमयुक्त्तम्; अत एव वासोदृष्टयनुवादेनाचमनान्तरविधिरिति पक्षोऽप्यनुपपन्नः ।। 18 ।।\n।। कार्याख्यानाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.5 कार्याख्यानाधिकरणम्\n19. आचामेदित्यपूर्वाचमनमिह विधेः प्राणविद्यावतस्स्यात्  \nमैवं स्मृत्यादिसिद्धेः परमनुविहिता प्राणवासस्त्वदृष्टिः ।  \nभुञ्जीतेत्यादिनीत्या विधिरपि घटते प्राप्तधात्वर्थनिष्ठः  \nप्रागुक्ता प्राणविद्या तदिदमवसरे चिन्तितं त्वङ्गमस्याः ॥\n20. आदावन्ते च वासःपरिधिरभिहितो मन्यतिश्चात्र दृष्ट्यै  \nसा चाराध्यप्रियार्था स्तुतिरिह न भवेद्गत्यलाभाभिनन्द्या ।  \nयुक्तश्चापूर्वभावात् परिदधतिगिरा तद्विधानाभिसन्धिः  \nप्राणश्चाराधनीयः परिहितवसनो युज्यते सद्भिरद्भिः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.5 कार्याख्यानाधिकरणम्\n19. पूर्वप्रस्तुतावशिष्टतया सङ्गतिर्भाष्ये । तदर्थविचारस्तु - छान्दोग्यवाजसनेयकवाक्ययोः प्राणवासोदृष्टिपरत्वमाचमनीयास्वप्सु प्रतीयते नेति । अत्र पूर्वपक्षमाह - आचामेदिति । भाष्ये वाक्यार्थस्य विस्तृतत्वात् शब्दान्वयमात्रप्रदर्शनमत्र क्रियते । अत्राचामेदिति विधिश्रवणात् विधेश्च 'अप्राप्ते शास्त्रमर्थवत्' इति न्यायेनापूर्वार्थे तात्पर्यात् स्मृत्याचारप्राप्ताचमनव्यतिरिक्तमाचमनान्तरं विधीयत इति । तमिमं पक्षं प्रतिक्षिपति - मैवमिति । प्रतिक्षेपप्रकारमाह - स्मृत्यादीति । भोजनाङ्गस्याचमनस्य स्मृत्यादिसिद्धत्वात् प्राणवासस्त्वानुसन्धानमपूर्वमेवात्र विधीयते । तेनापूर्वार्थविशेषविधानादस्मिन्पक्षे न विधिभङ्गः । तर्ह्यपूर्वाचमनविधानाभावे पूर्वस्य तस्याचमनस्य सिद्धत्वात् आचामेदिति कथं विधिश्रवणमित्याशङ्क्याह - भुज्जीतेति । यथा 'स्नात्वा भुज्जीत' इत्यत्र प्राप्ते भोजने विधिश्श्रूयते, अथापि विधिरप्राप्तस्नानविधानपर एव, एवमत्राप्याचामेदिति पूर्वप्राप्ताचमने विधिश्श्रूयतां नाम, अथाप्यप्राप्तप्राणवासस्त्वानुसन्धान एव विधिर्भवेत् । अतो न शब्दान्वयविरोधः । अन्यत्र स्थितस्य विधिश्रवणस्य उपक्रमोपसंहारादितात्पर्यलिङ्गपरामर्शेनान्यत्रान्वयेन निर्वाहस्तान्त्रिकाणां सम्मत एवेति तथैवात्र स्यात् । प्राप्तधात्वर्थनिष्ठ इति पूर्वप्राप्ताचमनमुच्यते । श्रवणं तत्रास्तु तथापि तात्पर्यमन्यत्रेत्यर्थः । अत्राप्युपक्रमोपसंहारादिपरामर्शेन वाक्यस्य प्राणवासस्त्वानुसन्धानविधानपरत्वं भाष्य एव विवृतमिति विस्तरभयादुपरम्यते । ननु प्राणविद्या पूर्वमप्युक्ता किमर्थमिदानीमप्युच्यत इति बालिशचोद्ये परिहारमाह - प्रागिति । पूर्वं प्राणविद्यायां भेदाभेदादिचिन्ता कृता, इदानीं प्राणविद्यायामाचमनीयानामपां प्राणवासस्त्वानुसन्धानरूपमङ्गं चिन्त्यत इत्यधिकरणभेदोपपत्तिः ॥20. एवमुक्तेऽप्यधिकरणार्थे शिष्याणां वैशद्याय उक्ताननुक्तांश्च हेतुविशेषान् संगृह्य कथयति - आदाविति । उपक्रमोपसंहारयोर्वासःपरिधानाभिधानमित्येको हेतुः । अपरमपि हेतुमाह - मन्यतिरिति । 'मन्यन्ते' इति मन्यतिशब्दप्रयोगे दृष्टिविध्यर्थ एव । ननु प्राणवासस्त्वमस्तु, अनेन किं प्रयोजनमित्याशङ्क्य प्रयोजनमाह - आराध्यप्रियार्थेति । अयमर्थः - विहितायाः क्रियाया योग्यमेव प्रयोजनं कल्प्यम्, यथा विहिताया आचमनक्रियायाः प्रयोजनमाराध्यप्रीतिः, एवं प्राणवासस्त्वानुसन्धानस्यापि प्रयोजनमाराध्यप्रीतिरेव । सा च मन्यतिराराध्यप्रियार्थेत्यन्वयः । ननु प्राणवासस्त्वानुसन्धानवचनं स्तोत्रमेव किं न स्यादित्याशङ्क्य प्रतिक्षिपति - स्तुतिरिति । गत्यभावे हि स्तुतिरभिनन्द्या, अत्रापूर्वार्थविधानेन गतिसम्भवे सति स्तुतिर्न कल्प्येत्यर्थः । अत्र च 'अद्भिः परिदधति' इति परिधानरूपापूर्वार्थस्य विशेषतः प्रतिपादनात् प्राणवासस्त्वानुसन्धानविधिर्युक्त एव । किञ्च प्राणोऽत्राराधनीयत्वेन प्रतिपाद्यते आराधनीयस्य च देवताविशेषस्याद्भिः परिधानवचनमाराधनाङ्गत्वात् युज्यत एव । यथा लोके वस्रप्रदानं देवताराधनाङ्गं तद्वदिहापीति भाव्यम् ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.5 कार्याख्यानाधिकरणम्\nद्दष्टन्तसङ्गत्या प्राप्तमानन्दादिगुणोपसंहारं विचिंत्य पूर्वप्रस्तुतप्राणविद्याशेषश्चिंत्यत इति सङ्गतिः। छान्दोग्ये प्राणविद्यायां\" 'त्वं नः श्रेष्ठोऽसीति वागादिभिः प्राणस्य श्रैस्ठ्ये निर्धारिते 'किं मेऽन्नं भविशष्यती'ति वागादीन् पृष्टवते प्राणाय 'यदिदं\" किं चिदाश्वभ्य आशकुनिभ्य' इति श्वादिपर्यंत प्राणिजातमन्नमुक्तम्। तत्र तावत् द्दष्टिविधिरसन्दिग्धः। सर्वप्राण्यदनस्याशक्यत्वात्। 'नहवा एवं विद किञ्चिनानन्नं भवति न हवा अस्यानन्नं जग्धं भवति नानन्नं प्रतिगृहीतं य एवमेतदन्नस्यान्नं वेदे' ति फलार्थवादश्रवणाच्च। तदनंतरं \"किंवाच\" इति प्रश्नांतरस्योत्तरे अपांप्राणवासस्त्वमुक्त्वाऽऽम्नातं 'तस्माद्वा एतदशिष्यन्तः पुरस्ताच्चोपरिष्टाच्चाद्भि परिदधती'ति वाजसनेयिषु। काण्वा अप्येतावदेवामनंति तशित्वाचाचामेदेतदेवतदशनमनग्नं कुरुत' इत्याधिकमामनंति। किमत्राचमनं विधेयं\" उताचमनीयास्वप्सुप्राणत्वाद्विवाच्च संशये पूर्वःपक्षः। विधिश्रुत्योपक्रमादिसमभिव्याहरारूपवाक्यप्रमाणात् बलीयस्याऽऽचमनमेव विधीयते। न च तस्य स्मृत्याचारप्राप्तत्वाद्विध्यसम्भवः, प्रणयनाधिकरणन्यायेनाचमनांतरविधिसंभवात्। चातुर्मास्येषु 'द्वयो- प्रणयन्ती'ति द्वयोर्वरुणप्रधाससाकमेधपर्वणोरग्निप्रणयनविधनस्य प्रकृतिप्राप्ताग्निप्रणयनव्यतिरेकेण प्रणयनांतरविषयत्वस्य विधिसार्थकत्वाय कौमारिलैरभ्युपगतत्वात्। अनग्नतादिसङ्कीर्तनं त्वाचमनस्यैवाचमनीयानामपां स्तुतुद्वारा स्तुत्यर्थम्। यथा पूर्ववाक्ये 'नहा अस्यानन्नं\" जग्धं भवती'त्यादिकं प्राणस्य सर्वान्नत्वद्दष्टिविधेः स्तुत्यर्थमिति। एवं प्राप्ते सिद्धान्तः। आचमनीयानामपां प्राणवास्त्वानुसंधान मेवेहविधीयते। विधेरप्राप्तपक्षपातित्वात्। छांदोग्ये 'लंभुकोहवासो भवत्यनग्नोभवती'ति, 'यद्यप्येतत् श्रुष्कायस्थाणवे ब्रूयाज्जायेरन्नेवास्मिन् शाखाः प्ररोहेयुः पलाशानी'तिच तद्वेदनफलार्थवादश्रवणाच्च। विधिस्तुत्योस्समानविषयत्वनियमेव यत्र स्तुतिस्तत्र विध्यवश्यं भावात्। सर्वान्नत्वद्दष्टिविधिसाहचर्याच्च 'किंमेवासः आपोवासः' इत्युपक्रमोपसंहाराभ्यामप्सु प्राणवास्त्वद्दष्टिविधिपरत्वप्रतीतेश्च। तस्मादामनेच श्रुतस्यविधेः दध्नाजुहोतीति विधेरिव विशेषणसङ््क्रमो युक्त इति नास्त्याचमनेविधिः। अत एव छंदोगानां काण्वानांच न तथा भूतविधिश्रवणमस्ति।। संग्रहकारिका।। उचितं प्राणविद्यङ्गे विधिराचमनांतरे। अनग्नताकीर्तनंतु स्तुतिस्तस्येतियुज्यते।। अपूर्वत्वादुपक्रांतिसमाप्त्योरपि कीर्तनात्। शाखाद्वयानुयायित्वाद्युक्तो वासस्त्वधीविधिः।। इति कार्याख्यानाधिकरणम्।।5।।"
                            }
                        ]
                    },
                    {
                        "verse_number": 20,
                        "original_text": "Adhikarana 3.3.6 सामानाधिकरणम्\nसमान एवं चाभेदात्॥3.3.19॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.6 सामानाधिकरणम्\nवाजसनेयके अग्निरहस्य शाण्डिल्यविद्याऽऽम्नाता, \"सत्यं ब्रह्मेत्युपासीत अथ खलु क्रतुमयोऽयं पुरुषः\" इत्यारभ्य \"स आत्मानमुपासीत मनोमयं प्राणशरीरं भारूपं सत्यसङ्कल्पमाकाशात्मानम्\" इति तथा तस्मिन्नेव बृहदारण्यके पुनरपि शाण्डिल्यविद्याऽऽम्नायते \"मनोमयोऽयं पुरुषो भाः सत्यं तस्मिन्नन्तरर्हृदय यथा व्रीहिर्वा यवो वा स एष सर्वस्य वशी सवर्स्येशानः सर्वस्याधिपतिः सर्वमिदं प्रशास्ति यदिदं किञ्च\" इति तत्र संशयः- किमत्र भिद्यते? उत नेति संयोगचोदनाख्यानामविशेषेऽपि वशित्वाद्युपास्यगुणभेदेन रूपभेदाद् विद्याभेदः इति प्राप्त उच्यते- समान एवमिति यथाऽग्निरहस्ये \"मानेमयः प्राणशरीरः भारूपः सत्यसङ्कल्पत्वगुणगणः श्रुतः, एवं वृहदारण्यकेऽपि मनोमयत्वादिके समाने सत्यधिकस्य वशित्वादेश्च सत्यसङ्कल्पत्वगुणाभेदान्न रूपभेदः; अतो विद्यैक्यम्। 19।\n।। समानाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.6 सामानाधिकरणम्\nवाजसनेयकेऽग्निरहस्ये बृहदारण्यके च शाण्डिल्यविद्याऽऽम्नाता अग्निरहस्ये तावत् “ स आत्मानमुपासीत मनोमयं प्राणशरीरं भारूपं सत्यसङ्कल्पमाकाशात्मानम्” इति बृहदारण्यके च “मनोमयोऽयं पुरुषो भास्सत्यं तस्मिन्नन्तर्हृदये यथा व्रीहिर्वा यवो वा स एष सर्वस्य वशी सर्वस्येशानस्सर्वस्याधिपतिस्सर्वमिदं प्रशास्ति” इति किमत्र विद्याभेदः, उत नेति संशयः एकत्र सत्यसङ्कल्पत्वमधिकं श्रुतम्; इतरत्र वशित्वादयोऽधिका इति रूपभेदाद्विद्याभेद इति पूर्वः पक्षः राद्धान्तस्तु - उभयत्र मनोमयत्वादिके समाने सति वशित्वादेस्सत्यसङ्कल्पत्वविततिरूपतया तेनाभेदान्न रूपभेद इति विद्यैक्यम् सूत्रार्थस्तु - मनोमयत्वादिके समाने सति विद्यैक्यम्, एवं चाभेदात् - वशित्वादिगुणेनाप्यभेदात् - वशित्वादिर्हि सत्यसङ्कल्पत्वविततिः ॥ इति समानाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.6 सामानाधिकरणम्\nअग्निरहस्ये बृहदारण्यके चाम्नाता शाण्डिल्यविद्या। एकत्र \"स आत्मानमुपासीत मनोमयं प्राणशरीरं भारूपं सत्यसंकल्पमाकाशात्मानम्\" इति। इतरत्र \"मनोमयोऽयं पुरूषो भाः सत्यं तस्मिन्नन्तर्हृदये यथा ब्रीहिर्वा यवो वा स एष सर्वस्य वशी सर्वस्येशानः सर्वस्याधिपतिः सर्वमिदं प्रशास्ति\" इति। उभयत्र मनोमयत्वादिके समाने सति वशित्वादेः सत्यसंकल्पत्वविततिरूपेणाभेदाद्विद्यैक्यम्  ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.6 सामानाधिकरणम्\n।। समान एवं चाभेदात् ।। 19 ।। पूर्वाधिकरणं प्राणविद्याशेषत्वेन प्रसक्त्तम्, तत्पूर्वाधिकरणे स्वरूपप्रतीत्यन्तर्भूतानां गुणानामुपसंहार्यत्वमुक्त्तम्; एवं सत्यसङ्कल्पत्वान्तर्भूतवशित्वादिगुणानामुपसंहार्यत्वमुच्यते इति सङ्गतिः,\nकिमत्र विद्या भिद्यते? नेति, किमुभयत्र रूपभेदोऽस्ति? नेति, किमग्निरहस्ये वशित्वादिप्राप्तिरस्ति? नेति, किं मनोमयभारूपसत्यसङ्कल्पत्वाम्नानमेव गुणिप्रत्यभिज्ञाया वशित्वादिप्राप्तं गमयति, नेति । न गमयति चेत्- वशित्वाद्यप्राप्त्या रूपभेदात् विद्याभेदः, गमयति चेत्- वशित्वादिप्राप्त्या रूपाभेदाद्विद्यैक्यम्, वृहदारण्यके यद्वशित्वादिकमाधिकमुक्त्तम्, यच्च वाजसनेयके सत्यसङ्कल्पत्वमधिकमुक्त्तम्, तदुभयमपि तुल्यार्थिमिति न रूपभेदः- सत्यसङ्कल्पत्वकार्यत्वाद्वशित्वादेः, अधिपतिशब्दोक्त्तं शेषित्वं न सत्यसङ्कल्पत्वान्तर्भूतमिति चेन्न, शेषित्वस्य नियमनासङ्कोचहेतुत्वात्, अन्यदीये स्वतन्त्रे च वस्तुनि नियमनस्य हि कदाचिद्विहतिशङ्का भवति, अतस्तदभावादसङ्कुचितमैश्वर्यं सत्यसङ्कल्पत्वान्तर्गतम् । परे त्वेकस्यां शाखायां पुनरुक्त्तेः प्रतिपत्तृभेदेन परिहर्त्तुमशक्यत्वात् पञ्चकृत्व्रोभ्यासात् प्रयाजभेदवद्विद्याभेदं पूर्यपक्षीकृत्य मनोमयत्वादिगुणकोपास्याभेदादग्निरहस्ये विद्यां विधाय स एव वृहदारण्यके वशित्वादिगुणविधानाय पट्यत इति गुणविधानाय पुनः श्रुत्युपपत्तेः, प्राग्विहितमनोमयत्वादिगुणोपन्यसस्य विहितविद्यापत्याभिज्ञानार्थत्वोपत्तेविर्द्यैक्यं सिद्धान्तयन्ति । अपरेषामपि इदं तुल्यम्, अन्येऽप्यभ्यासन्यायेन विद्याभेदं पूर्वपक्षीकृत्य पुनः पाठस्य सत्यसङ्कल्पत्वरूपैश्वर्यस्य सातिशयत्वसम्भवात् निरतिशयत्वस्य प्रतिपादनार्थमैश्वर्यविशेषरूपवशित्वाद्यनेकगुणविधानायानुवादरूपत्वोपपत्तेर्विद्यैक्यमाहुः । तत्र \"प्राप्ते कर्मणि नानेको विधातुं शक्यते गुण\" इति न्यायेनानेकगुणविधानानुपपत्तिमाशङ्कय सत्यसङ्कल्पत्वरूपैश्वर्यस्य निरङ्कुशत्वसिध्यर्थं स एवैश्वर्यगुणो नानाविधो विहित इति परिहरन्ति, तत्र सर्वेषां पूर्वपक्षोत्थानासम्भवः, वृहदारण्यके \"सर्वस्य वशी\" इत्यादेः श्रूयमाणत्वादापातप्रतीतिदशायामेव विशेषावगमादविशेषपुनः श्रवरनिमिवविद्याभेदाशङ्कानुपपत्तेः, अतो रूपभेदात् पूर्वपक्ष उचितः । येषामग्नरहस्ये अनुक्त्ता गुण वृहदारण्यके विधीयन्ते- इति पक्षः, तेषां \"प्राक्त्ते कर्मणि नानेको विधातुं शक्यते गुणः\" इति न्यायेन प्राप्तायां विद्यायामनेकगुणविधाने वाक्यभेदः प्रसजेत्, ऐश्वर्यगुण एको विधीयते इत्यन्ये परिहरन्ति, गुणान्तरत्वे सिद्धे हि तथा निर्वाह उपपद्यते, गुणविशेषान्तर्भावसम्भवात्तु भाष्ये तदनादरः ।। 19 ।।\n।। समानाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.6 सामानाधिकरणम्\n21. शाखैक्येऽध्येतृभेदो न भवति न गुणः कश्चिदन्यो विधेयः  \nतस्मादुक्ताविशेषश्रवणमिह पुनः किं न विद्यां विभिन्द्यात् ।  \nमैवं यद्यप्यनूक्तिर्नतु गुणविधये कल्पतेऽस्यास्तथापि  \nव्यक्त्यै सौकर्यतश्च व्यसनसमसनन्यायतस्त्वैक्यसिद्धेः ॥\n22. छन्दोगैर्वाजिभिश्च स्फुटमनुपठिता भाति शाण्डिल्यविद्या  \nभेदाभेदावमर्शस्त्विह किमिति न सन्दर्शितो भाष्यकारैः ।  \nतद्ब्रूमो यत्रयत्राधिकपरिपठनं तत्रतत्राधिकानां  \nअन्तर्भावादियुक्तावधिकमनधिकं वेति साधारणोक्तेः ॥\n23. स्थानद्वन्द्वे वशित्वप्रभृतिविरहिता वाजिभिस्तद्युता चा-  \nधीता शाण्डिल्यविद्या तदिह भिदुरता कल्पनीयेति चेन्न ।  \nआरण्योक्तं वशित्वाद्यपि खलु विततिस्सत्यसङ्कल्पतायाः  \nसाऽधीताग्ने रहस्येऽप्यधिकविरहतो नात्र विद्यैक्यबाधः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.6 सामानाधिकरणम्\n21. अत्र पूर्वाधिकरणं प्राणविद्याशेषत्वेन प्रसङ्गसङ्गत्योक्तम्, तत्पूर्वाधिकरणे पुनस्स्वरूपनिरूपकधर्माणां स्वरूपप्रतीत्यन्तर्भावेनोपसंहार्यत्वमुक्तम् । अधुना पुनस्सत्यसङ्कल्पत्वान्तर्भूतानां वशित्वादिगुणानामुपसंहार उच्यत इति सङ्गतिः । तदर्थविचारस्तु - वाजसनेयकेऽग्निरहस्ये बृहदारण्यके च शाण्डिल्यविद्या आम्नाता, किमत्र विद्या भिद्यते नेति । किमुभयत्र रूपभेदोऽस्ति नेति । किमग्निरहस्ये वशित्वादिप्राप्तिरस्ति नेति । किं मनोमयत्वसत्यसङ्कल्पत्वाम्नानमेव गुणिप्रत्यभिज्ञाया वशित्वादिप्राप्तिं गमयति नेति ।   \nअत्र पूर्वपक्षी मन्यते - 'समिधो यजति' इत्यादिवत् अविशेषपुनश्श्रवणात् विद्याभेदोऽवर्जनीयः । नचाध्येतृभेदादविशेषपुनश्श्रवणमिति न तेन भेद इति वाच्यम्; शाखैक्ये सति अध्येतृभेदासम्भवात् । एकस्यां शाखायामध्येतृभेदो न सम्भवतीति साधारणोऽयं न्यायः । अतोऽत्र विद्याभेदस्स्यादिति । नचात्र गुणविधिः कश्चित् दृश्यते येन विद्यैक्यमाश्रीयेत । यदि गुणाभिधानमत्र स्यात्, तदा खलु पूर्वस्यामेव विद्यायां गुणविधानार्थं पुनश्श्रवणमिति वक्तुं शक्येत । तस्मात् विद्याभेदः स्वीकर्तव्य इति । तदिदमाह - शाखैक्य इति । अयमत्र शब्दार्थः - शाखैक्ये सिद्धे सति अध्येतृभेदोऽस्तीति वक्तुं न शक्यते । अत्र कश्चिदपि गुणो न विधेयः, तेन गुणविधानार्थं पुनरभिधानमिति न वाच्यम् । तस्मादुक्ताविशेषश्रवणमिह विद्यां कथं न भिन्द्यादिति । उक्तं पक्षं प्रतिक्षिपति - मैवमिति ।   \nप्रतिक्षेपप्रकारमाह - यद्यपीति । अत्र गुणविधिर्नास्तीति भवतोक्तं तत्तथैव, विधेयस्य गुणान्तरस्यात्रादर्शनात् । तथापि पूर्वोक्तस्यैवात्रानूक्तिर्व्यक्त्यै विविच्याभिधानेनोक्तार्थाभिव्यक्त्यै, सौकर्यतश्च - शिष्याणां सौकर्यार्थञ्च । तत्र दृष्टान्तमाह - व्यसनेति । लोके हि समासेनोक्तमर्थं विग्रहवाक्येन व्यासेनापि वदन्ति, तद्वदत्रापि सत्यसङ्कल्पत्वशब्देनोक्तमेव तदन्तर्गतं वशित्वादिकं वशित्वादिशब्देनापि विव्रियते, तेन विवरणार्थमेव पुनरनुवाद इति न कश्चिद्दोष इति ॥22. अत्र कश्चिच्चोदयति - ननु वाजसनेयकवाक्ये स्थलद्वयपठिता शाण्डिल्यविद्या भाष्यकारैरुपात्ता, न पुनश्छान्दोग्यवाजसनेयकयोः पठिता शाण्डिल्यविद्या भिन्ना अभिन्ना वेति विचारिता, तत् किमर्थमित्याशङ्क्य एकत्र निर्णीतस्य न्यायस्येतरत्रापि स्वयमेव योज्यत्वात् स्वयमेव शिष्या विदाङ्कुर्वन्त्विति भाष्यकाराभिप्राय इति परिहरति - छन्दोगैरिति । अयमत्र शब्दार्थः - छन्दोगैस्तथा वाजिभिश्च स्फुटमेवानुपठिता शाण्डिल्यविद्या भाति इहोदाहरणे भेदाभेदावमर्शो भाष्यकारैः किमिति न सन्दर्शित इति । इमामाशङ्कां परिहरति - तद्ब्रूम इति । तदेव विवृणोति - यत्रयत्रेति । वाजसनेयके वा छान्दोग्ये वा यत्रयत्र वशित्वाद्यधिकपठनं दृश्यते तत्रतत्राधिकानां गुणानां सत्यसङ्कल्पत्वादिगुणान्तर्भावादियुक्तौ सत्यामधिकमनधिकं वेति साधारणोक्तेर्युक्तत्वादित्यर्थः । एकत्र निर्णीतन्यायसिद्धार्थस्य पुनरभिधानापेक्षाभावादित्यर्थः ॥23. पुनरुक्तस्यार्थस्यात्यन्तवैशद्यार्थं वाजसनेयकोक्तस्थानद्वन्द्वशाण्डिल्यविद्यायाः प्रकारभेदं दर्शयन् अत्र विद्यैक्यसिद्ध्यर्थं रूपभेदाभावमप्याह - स्थानद्वन्द्व इति । वाजसनेयके ह्यग्निरहस्ये वशित्वादिविरहिता सत्यसङ्कल्पत्वाद्युक्तिमती शाण्डिल्यविद्या समाम्नाता । बृहदारण्यके वशित्वाद्यविरहिता सैवाम्नाता । तेनात्र वेद्यभेदेन रूपभेदात् शाण्डिल्यविद्याया भिदुरता कल्पनीयेति चेत् । तदिदं प्रतिक्षिपति - नेति । तदेव विवृणोति - आरण्येति । बृहदारण्यकोक्तं वशित्वादिकमग्निरहस्योक्तसत्यसङ्कल्पताया भिन्नं चेत् तदा रूपभेदात् विद्याभेद इति वक्तुं शक्यते, नचैतद्भिन्नं सत्यसङ्कल्पत्वविवरणरूपत्वात् वशित्वादेः, तेन रूपभेदाभावात् न विद्याभेदः । तदेवोपपादयति - सेति । सा सत्यसङ्कल्पता अग्नेः रहस्ये अधीता । सत्यसङ्कल्पताया विवरणरूपत्वात् वशित्वादिकमपि तत्रैवाधीतमेव भवति । तेन रूपभेदाभावात् न विद्याभेद इत्याह - अधिकविरहत इति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.6 सामानाधिकरणम्\nपूर्वाधिकरणे प्राणविद्याशेषत्वेन प्रसक्तं चिंतितम्। तत्पूर्वाधिकरणे स्वरूपप्रतीत्यन्तर्भूतगुणानामुपबसंहा- र्यत्वमुक्तम्। तथैव सत्यसङ्कल्पत्वान्तर्भूतवशित्वादिगुणानामप्युपसंहार्यकत्वमुच्यत इति सङ्गतिः। वाजिनामग्निरहस्येशाण्डिल्यविद्याम्नाता 'स आत्मानमुपासीत मनोमयं प्राणशरीरं भारूपंसत्यसङ्कल्पमाका- शात्मानं कामरूपिणं मनोजवसं सत्यसङ्कल्पं सत्यधृतिं सर्वगन्धं सर्वरसं\" सर्वादिशोऽनुप्रभूतं सर्वमिदमभ्यात्तमवाक्यनादरं यथा व्रीहिर्वायवोवे'त्यादिना। तदनन्तरं बृहदारण्यके पुनरपि यवोवा स एष सर्वस्य वशी सर्वस्येशानस्सर्वस्याधिपतिस्सर्वमिदं प्रशास्ति यदिदं किंचे'ति। किमनयोर्विद्या भिद्यते नवेति रूपभेदसत्त्वासत्त्वाभ्यां संशये बृहदारण्यकाम्नातवशित्वादिगुणात्सकरूपभेदाद्विद्याभेद इति पूर्वः पक्षः। ननु वशित्वादीनामग्निरहस्येऽप्युपसंहारसम्भवात् कथं रूपभेद उच्यते। एकस्यां शाखायामेकस्याविद्याया उभयत्र विधेः शाखाद्वयाम्नातैकविद्याविधिवत्तत्तच्छाखाध्यायिरूपप्रतिपत्तृभेदेन साफल्याभावदभ्यासाधिकरणन्यायमूलानर्थक्यप्रसक्तिसत्त्वेनाविशेषपुनश्श्रवणाभावेऽप्यभ्यसाधिकरणन्यायसाम्यात् तत्र विद्याभेदोऽवश्याभ्युपगन्तव्य इत्यमुमर्थं सिद्धं कृत्वा तदुपजीवनेनाग्निरहस्यानाम्नातवशित्वादिगुणाम्नातमु- पन्यस्तमतोऽत्र विद्याभेद इति। सिद्धान्तस्तु। विधिद्वयश्रवणं तावदसिद्धम्। यत्र भूयांसो गुणास्तत्राग्निरहस्ये विद्याविधि अन्यत्र गुणविधिरत्युपपत्तेः। एकत्र गुणभूयस्त्वस्य विनिगमकस्य सत्त्वात्। लोकेऽपि यत्र रथगजतुरगादिबाहुल्यं तत्र राजाऽन्यत्रामात्यादिस्तद्गुण इत्यवधार्यते। तथाग्निरहस्ये वशित्वाद्यनधिगतिरप्यसिद्धा। 'सत्यसङ्कल्प'मित्यनेन तेषामपि संग्रहात्। मनोमयत्वादिसाम्येन गुणिप्रत्यभिज्ञया सत्यसंकल्पत्वं शाखान्तराम्नातानि स्वकार्याणि वशित्वादीन्यप्यवगमयति। अयं न्यायोऽग्निरहस्याम्नातकामरू- पित्वादिना बृहदारण्यक उपसंहारेऽपि द्रष्टव्यः। तत्र भूतवशित्वादिना तत्कार्यकामरूपित्वाद्यवगमनोपपत्तेः। तस्मादभ्यासन्यायस्य रूपभेदस्य च भावान्नविद्याभेद इति। यद्यपि मनोमयत्वादिबहुगुणसाम्येन विद्यैक्यसिद्धा- वन्योन्यगुणोपसंहारस्सर्ववेदान्तप्रत्ययाधिकरणन्यायत एव सिध्यति तथाऽप्याम्नातगुणैस्स्वकार्यतयाऽन्यत्राम्नात- गुणानां स्माररणमिति कश्चित्तदुपसंहारोपाय इति न्यायान्तरप्रदर्शनमत्र कृतम्। यद्यपि छान्दोग्येऽपि शाण्डिल्यविद्याम्नाता, तथाऽप्येकशाखागतयोरेव वाक्ययोर्भावष्यादिषूदाहरणमभ्यासन्यायमूलोऽत्र पूर्वपक्ष इति विभावयितुं। तेनैव विभावितत्वात् तस्य न्यायस्येह कण्ठतोऽनुपन्यासः।। संग्रहकारिका।। स्थानद्वंद्वे वाजिनां रूपभेदादन्यान्येवाभाति शाण्डिल्यविद्या। एकत्रासौ सत्यसङ्कल्पयुक्ताह्यन्तत्रोक्तैषा वशित्वाद्युपेता।। अन्तर्भूतं सत्यसङ्कल्पतायामन्यत्रोक्तं यद्वशित्वाद्यशेषम्। तत्तत्क्षिप्तव्यस्तरूपे किमस्तिन्युक्तिद्वैधं रूपभेदस्य चोद्यम्।। इति समानाधिकरणम्।।6।।"
                            }
                        ]
                    },
                    {
                        "verse_number": 21,
                        "original_text": "Adhikarana 3.3.7 सम्बन्धाधिकरणम्\nसम्बन्धादेवमन्यत्रापि॥3.3.20॥\nन वा विशेषात्॥3.3.21॥\nदर्शयति च॥3.3.22॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.7 सम्बन्धाधिकरणम्\nवृहदारण्यके श्रूयते- \" \"सत्यं ब्रह्म\" इत्युपक्रम्य \"तद्यत्सत्यमसौ स आदित्यो य एष एतस्मिन्मण्डले पुरुषो पश्चायं दक्षिणेऽक्षिन्\" इत्युपक्रम्य आदित्यमण्डलेऽक्षिणि च सत्यस्य ब्रह्मणो व्याहृतिशरीरत्वेनोपास्यत्वमुक्त्तवा \"तस्येपनिषदहरित्यधिदैवतम्\" \"तस्योपनिषदहमित्यध्यात्मम्\" इति द्वे उप निदौ- रहस्यनामनी उपासनशेषतयाऽऽम्नायेते; ते किं यथाश्रुतस्थानविशेषनियतत्वेन व्यवस्थिते? उतोभयत्रोभे अनियमेन? इति संशये सत्यस्य व्याहृतिशरीरस्यैवोपास्यस्य ब्रह्मणो द्वयोः स्थानयोः सम्बन्धादुणस्यैक्येन रूपाभेदात् संयोगाद्यभेदाच्च विद्यैक्यादनियमेनेति प्राप्तम् तदिदमुच्यते- सम्बन्धादेवमन्यत्रापि इति यथा मनोमयत्वादिगुणविशिष्टस्यैकत्वादुपास्यैक्येन रूपाभेदाद्विद्यैक्याद् गुणोपसंहारः, एवमन्यत्राऽक्ष्यादित्यसम्बन्धिनो ब्रह्मणः सत्यस्यैकत्वेन विद्यैक्यादुभयोरुभयत्रोपसंहारः एवं प्राप्ते प्रचक्ष्महे -। 20।\nन वैतदस्तियद्विद्यैक्यादुपसंहारः- इति कुतः विशेषात्- उपास्यरूपविशेषात् ब्रह्मण एकत्वेऽप्येकत्रादित्यमण्डलस्थतयोपास्यत्वम्, इतरत्राक्ष्याधारतयोपास्यत्वमिति स्थानसम्बन्धित्वभेदेन रूपभेदाद्विद्याभेदः। नैवं शाण्डिल्यविद्याया उपास्यथानां भिद्यते उभयत्र हृदयाधारत्वेनोपास्यत्वात्, अतोऽव्यस्थिते इति। 21।\nदर्शयति चाक्ष्याधारादित्याधारयोर्गुणानुपसंहारम् \"तस्यैतस्य तदेव रूपं यदमष्य रूपम्\" इत्यादिना रूपाद्यतिदेशेन स्वतो ह्यप्राप्तावतिदेशेन प्राप्त्यपेक्षा। 22।\n।। सम्बन्धाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.7 सम्बन्धाधिकरणम्\nबृहदारण्यके - “य एष एतस्मिन्मण्डले पुरुषो यश्चायं दक्षिणेऽक्षिन्” इत्युपक्रम्य आदित्यमण्डलेऽक्षिणि च सत्यस्य ब्रह्मणो व्याहृतिशरीरत्वेनोपास्यत्वमुक्त्वा, “तस्योपनिषदहरित्यधिदैवतम्” तस्योपनिषदहमित्यध्यात्मम्” इति द्वे रहस्यनामनी उपासनशेषतयाऽम्नायेते ते किं यथाश्रुतस्थाननियते, उतोभयत्रोभे इति संशयः उभयोस्स्थानयोरेकरूपस्यैवोपास्यत्वाद्विद्यैक्यमित्यनियते नामनी इति पूर्वः पक्षः अक्ष्यादित्यस्थानसंबन्धित्वरूपाकारभेदाद्रूपभेद इति विद्याभेदात् द्वे नामनी नियते इति राद्धान्तः सूत्रार्थस्तु - यथा मनोमयत्वादिगुणविशिष्टस्यैकस्यैवोपास्यत्वेनोभयत्र विद्यैक्यम्; एवमन्यत्राक्ष्यादित्याधारस्याप्येकस्यैव सत्यस्य ब्रह्मणस्स्थानद्वयसंबन्धान्न रूपभेद इति विद्यैक्यात् द्वे नामनी अनियते ॥\nन चैतदस्ति यद्विद्यैक्यादुभयत्रोभे नामनी अनियते इति कुतः? विशेषात् उभयत्र हि रूपं विशिष्यते, एकत्रादित्यस्थानसंबन्धि इतरत्राक्षिस्थानसंबन्धि ब्रह्मेति रूपभेदाद्विद्याभेद इति नियते नामनी ॥\nदर्शयति च श्रुतिर्विद्याभेदेन गुणानुपसंहारम् “तस्यैतस्य तदेव रूपं यदमुष्य रूपम्” इत्यादिना रूपाद्यतिदेशेन स्वतो ह्यप्राप्तावतिदेशेन प्राप्त्यपेक्षा इति सम्बन्धाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.7 सम्बन्धाधिकरणम्\n\"य एष एतस्मिन्मण्डले पुरुषो यश्चायं दक्षिणेऽक्षन्\" इत्युपक्रम्य सत्यस्य ब्रह्मण आदित्यमण्डलेऽक्षिणि चोपास्यत्वमुक्त्वा \"तस्योपनिषदहरित्यधिदैवतम्\" \"तस्योपनिषदहमित्यध्यात्मम्\" इति द्वे रहस्यनामनी आम्नायेते। उभयत्रैकस्यैवोपस्यस्य संबन्धाद्विद्यैक्यमित्यु भयत्रोभे नामनी ॥\nनैतत्; आदित्यादित्याक्षिस्थानसंबन्धभेदादुपास्य,विद्याभेद इति तत्र  नियते नामनी ॥\nदर्शयति च श्रुतिर्विद्याभेदं \"तस्यैतस्य तदेव रूपं यदमुष्य रूपम्\" इति रूपातिदेशं ब्रवीति  ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.7 सम्बन्धाधिकरणम्\n।। सम्बन्धादेवमन्यत्रापि ।। 20 ।। यथा मनोमयत्वादिगुणकस्यैवोपास्यत्वेन विद्यैक्यम्, एवमक्ष्यादित्यसम्बन्धिनो व्याहृतिशरीरकस्यैवोपास्यत्वेन विद्यैक्यमिति शङ्कया सङ्गतिः, दक्षिणेऽक्षिन् दणिणेऽक्षिणि, उपनिषदाविति व्याख्येपदम्, रहस्यानामनी इति व्याख्यानम्, किमेते नामनी यथाश्रुतस्थानव्यवस्थिते उत उभयत्राव्यवस्थयोपसंहार्ये? इति, किमत्र विद्यैक्यम्? उत नेति, किं व्याहृतिशरीरत्वेनोपास्यत्वमुभयत्र विद्यैक्यम्, सङ्गमयति, नेति\nकिमुपास्यगुणैक्यमात्रमभेदहेतुः? उत स्थानैक्यमपीति, स्थानं किमुपास्यान्तर्गतम्? उत नेति, न चेत्- उपास्थगुणाभेदामात्रमभेदहेतुरिति व्याहृतिशरीरत्वस्य विद्यैक्यगमकत्वात्, तदभेदेन नाम्नोर्विकल्पेनापसंहारः स्थानस्योपास्यान्तर्भावे स्थानैक्यमप्यभेदहेतुरिति व्याहृतिशरीरत्वमात्रेण विद्यैक्यानवगमेन विद्याभेदान्नम्नोर्व्यवस्थित्वमिति, पूर्वपक्षस्यानुत्सूत्रत्वमाह - तदिदमिति । सूत्रस्य वाक्यार्थमाह - यथेति ।।20।।\n।। न वा विशेषात् ।। 21 ।। अतो व्य्वस्थिते इति - नाम्नी इत्यर्थः ।।\n।। दर्शयति च ।। 22 ।। विद्यैक्येन स्वतः प्राप्तौ रूपादीनां नातिदेशापेक्षा तस्मादतिदेशो विद्याभेदनिबन्धनः; तस्माद् गुणानुपसंहार इत्यर्थः ।। 22 ।।\n।। सम्बन्धाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.7 सम्बन्धाधिकरणम्\n24. अक्ष्यादित्योपलक्ष्ये भगवति भजनं चोदनादेरभेदात्  \nएकं स्यात् तेन नाम्नोरनियतिरिति न स्थानतो रूपभेदात् ।  \nस्थानं तत्स्थत्वबुद्ध्यै ह्युपदिशति न चेत् स्यान्न रूपातिदेशः  \nतस्मादर्काक्षियोगादहरहमिति तन्नामनी स्थापनीये ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.7 सम्बन्धाधिकरणम्\n24. पूर्वं शाण्डिल्यविद्यायां रूपभेदाभावात् विद्यैक्यमुक्तम्, तर्हि बृहदारण्यकोक्तादित्यमण्डलाक्ष्यन्तर्वर्तिपुरुषविषयविद्यायामपि रूपभेदाभावात् विद्यैक्यमित्याशङ्क्य स्थानभेदाद्रूपभेदोऽस्तीत्यभिधीयत इतीह सङ्गतिः । तदर्थविचारस्तु - आदित्याक्ष्यन्तर्वर्तिनोराम्नाते किमेते नामनी यथाश्रुतमेकैकव्यवस्थिते, उतोभयत्राप्यव्यवस्थयोपसंहार्ये इति । किमत्र विद्यैक्यमुत नेति । किं व्याहृतिशरीरस्योपास्यत्वमुभयत्र विद्यैक्यं गमयति नेति । किमुपास्यगुणैक्यमात्रमभेदहेतुः, उत स्थानैक्यमपीति । स्थानं किमुपास्यान्तर्गतमुत नेति । अत्राक्ष्यादित्यान्तर्वर्तिनोः पुरुषयोरुपासने रूपैक्याद्विद्यैक्यमाशङ्क्य उभयत्रापि स्थानभेदेन रूपभेदात् विद्याभेद इति दर्शयति - अक्षीति । शब्दार्थस्तु - अक्ष्यादित्योपलक्ष्ये भगवति भजनं संयोगरूपचोदनाद्यैक्यादेकमेव स्यात् । तेन द्वयोरपि नाम्नोरुभयस्थानस्थे परस्मिन् ब्रह्मणि अनियतिरेव स्यादिति । तमिमं पक्षं प्रतिक्षिपति - नेति । तत्र हेतुमाह - स्थानत इति । स्थानभेदेन रूपभेदस्य विद्यमानत्वात् । तमेव रूपभेदमुपपादयति - स्थानमिति । स्थानं हि भगवतस्तत्स्थानावस्थितत्वप्रतिपत्त्यै ह्युपदिश्यते । अत्र प्रतिबन्दीमाह - न चेदिति । यदि स्थानं नैरर्थक्येनोपदिश्यते तर्हि तत् रूपमपि तादृग्विधमेव स्यादित्यर्थः । उक्तमर्थं सहेतुक्तं निगमयति - तस्मादिति । अनयोर्नाम्नोर्व्यवस्थयैवोपसंहार इत्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.7 सम्बन्धाधिकरणम्\nयथा मनोमयत्वादिगुणकस्यैवोपास्यत्वाद्विद्यैक्यम्। एवमक्ष्यादित्यस्थस्य व्याहृतिशरीरकस्यैवोपास्यत्वाद्वि- द्यैक्यमिति शङ्क्या सङ्गतिः। बृहदारण्यके 'सत्यं ब्रह्मे'त्युपक्रम्य 'तद्यत्सत्यमसौ स आदित्यो य एतस्मिन्यमण्डले पुरुषो यश्चायंदक्षिणेऽक्ष' न्नित्यक्ष्यादित्ययोरुपास्यं\" पुरुषमुपदिश्य तस्य भूर्भुवस्सुवरिति व्याहृतित्रयं शिरोबाहुद्वयपादद्वयरूपं शरीरमिति व्याहृतिशरीरत्वमक्ष्यादित्यस्थानयोः प्रत्येकमुपदिश्य द्वे रहस्यनामनी व्यवस्थिते 'तस्योपनिषदह'रित्यादित्यस्थस्याम्नातं 'तस्योपनिषदह'मित्यक्षिस्थस्य। ते एते नामनी किं यथाश्रुतस्थानविशेषनियतत्वेन व्यवस्थिते उतोभयत्रोभे अनियमेनानुसन्धेये इति विद्यैक्यतद्भेदाभ्यां संशये पूर्वपक्षः। विद्या तावदेका। उभयत्र व्याहृतिशरीरस्य सत्यस्य ब्रह्मण उपास्यस्य स्वरूपस्याभेदात् नामि च सत्यं\" ब्रह्मैकमेव। अतो विद्याया नामिनश्रैक्यादनियमेनानुसन्धेये नामनी इति प्राप्ते सिद्धान्तरः। नास्ति विद्यैक्यम्। उपास्यरूपभेदात्। यद्यप्युपास्यं सत्यं ब्रह्मैकं, तथाऽपि तदेकत्रादित्यमण्डलस्थतयोपास्यमन्यत्राक्ष्याधारतयेत्या- स्तिस्थानसम्बन्धित्व रूप विशेषणभेदाद्रूपभेदः\" अतस्तद्भेदाद्विद्याभेदः। शाण्डिल्यविद्यायां तु उपास्यं हृदयस्थानमेकमेवेति वैषम्यम्। अतो विद्याभेदान्नामिभेदाच्च व्यवस्थिते नामनी। दर्शयतिचान्यत्र स्थानभेदेन विद्याभेदं विद्याभेदाद्गुणानुपसंहारंच श्रुतिः 'यथा तस्यैतस्य तदेव रूपं यदमुष्यरूप' मिति। अत्रह्यादित्यपुरुषस्यैकस्यैवोपास्यत्वेऽप्यक्ष्यादित्यस्थानभेदेन विद्याभेदादनुपसंहारप्राप्तावयमतिदेशः।। संग्रहकारिके।। सत्यं व्याहृतिदेहं ब्रह्मोपास्यं विकर्तनेक्षिणि च। तदभेदात्तन्नाम्नोरहरहमोर्न व्यवस्थितिर्युक्ता।। स्थानाभेदस्तत्तथा रूपसिध्द्यै तद्भेदेस्यान्नो कथं रूपभेदेः। तस्माद्विद्याभेदतस्तव्द्यवस्थानोचेन्नस्यात्स्थानभेदेऽकतिदेशः।। इति सम्बन्धाधिकरणम्।।7।।"
                            }
                        ]
                    },
                    {
                        "verse_number": 22,
                        "original_text": "Adhikarana 3.3.8 संभृत्यधिकरणम्\nसंभृतिद्युव्याप्त्यपि चातः॥3.3.23॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.8 संभृत्यधिकरणम्\nतैत्तिरीयके नारायणीयानां खिलेषु च \"ब्रह्म ज्येष्ठा वीर्याः सम्मृतानि ब्रह्माग्रे ज्येष्ठंदिवमाततान ब्रह्म भूतानां प्रथमोऽत जज्ञे तेनार्हति ब्रह्मणा स्पर्द्धितुं कः\" इति ब्रह्मणि ज्येष्ठानां वीर्याणां सम्भृतिः द्युव्याप्तिश्चेत्यादिगुणजातमाम्नातम् तेषामुपासनविशेषमनारभ्याधीतानां गुणानां सर्वासु विद्यसूपसंहारे प्राप्ते उच्यते- सम्भृतिद्युव्याप्त्यपि इति सम्भृतिद्यव्याप्तीति सामाहारद्वन्द्वादेकवद्भावः सम्भृत्यादकमनारभ्याधीतमपि अत एव स्थानभेदाद्वयवस्थाप्यम्; न सर्वत्रोपसंहर्त्तव्यम् कथमनारभ्याधीतानां स्थानविशेषनियतत्वम् स्वसामर्थ्यादिति व्रूमः, द्यव्याप्तिस्तावद्धृदयाद्यल्पस्थानगोचरासु विद्यासु नोपसंहर्त्तुं शक्या; सम्भृत्यादयोऽपि तत्सहचारिणः तत्तुल्यदेशा इत्यल्पस्थानविषयासु विद्यास्वनुपसंहार्याः शाण्डिल्यदहरादिविद्यास्वल्पस्थानविषयासु \"ज्यायान् पृथिव्याः\" \"यावान् वा अयमाकाशस्तावानेषोऽन्तर्हृदय आकाशः\" इत्यादयस्तत्र तत्राशक्योपसंहाराः मनोमयत्वापहतपाप्मत्वादिविशिष्टस्योपास्यस्य माहात्म्यप्रतिपादनपराः। 23।\n।। सम्भृत्यधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.8 संभृत्यधिकरणम्\nतैत्तिरीयके राणायनीयानां खिलेषु च “ब्रह्म ज्येष्ठा वीर्या संभृतानि ब्रह्माग्रे ज्येष्ठं दिवमाततान ब्रह्म भूतानां प्रथमोत जज्ञे तेनार्हति ब्रह्मणा स्पर्धितुं कः ॥” इति ब्रह्मणि ज्येष्ठानां गुणानां संभृतिर्द्युव्याप्तिश्चेत्यादिगुणजातमाम्नातम् किमेषां सर्वासु विद्यासूपसंहारः उत स्थानविशेषोपासनेषु नियम इति संशयः अनारभ्याधीतत्वादेषां सर्वासूपसंहारः इति पूर्वः पक्षः राद्धान्तस्तु - यद्यपि न स्थानविशेषसंबन्ध्युपासनमारभ्याधीता एते, तथापि द्युव्याप्तिसामर्थ्यात्तस्य हृदयाद्यल्पस्थानेषूपसंहारायोगात् तत्साहचर्याच्चेतरेषामल्पस्थानविहितासु विद्यासु नोपसंहारः इति सूत्रार्थस्तु - संभृतिद्युव्याप्तीति समाहारद्वन्द्वैकवद्भावः संभृतिप्रभृतिगुणजातमप्यत एव - स्थानविशेषसंबन्धनियमान्नियतम्; न सर्वत्रोपसंहार्यम् द्युव्याप्तिर्हि स्वसामर्थ्यादल्पस्थानानर्हतया तदितरस्थाननियता संभृत्याद्यपि तत्साहचर्यात्तथैव ॥ इति संभृत्यधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.8 संभृत्यधिकरणम्\n\"ब्रह्म ज्येष्ठा वीर्या संभृतानि। ब्रह्माग्रे ज्येष्ठं दिवमाततान\" इत्यादि ज्येष्ठानां वीर्याणां ब्रह्मणि संभृतिर्द्युव्याप्तिश्च ब्रह्मण इत्येतदनारभ्याधीतमपि न सर्वोपासनशेषभूतम्। अतो द्युव्याप्तिः सामर्थ्यादल्पस्थानव्यतिरिक्तेषूपासनेषु प्राप्नोति। संभृत्याद्यपि द्युव्याप्तिसहपठितं तत्रैव ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.8 संभृत्यधिकरणम्\n।। सम्भृतिद्युव्याप्त्यपि चातः ।। 23 ।। पूर्वाधिकरणे नाम्नोः स्थानभेदाद्वयवस्था कृता, तथाऽनारभ्याधीतसम्भृ\nत्यादिकस्यापि स्थानभेदाद्वयवस्थेति सङ्गतिः । उपासनविशेषमनारभ्य - अप्रस्तुत्येर्थः, किं सम्भृत्यादिगुणानां सर्वासु उपसंहारः? उत कासुचित्?, किमनारभ्याधीतानां कासुचिद्विनियोगः? उत सर्वासु?, किं सामर्थ्यं कासुचिदेव विनियुङ्क्त्ते; नेति, न चेत्- क्कचिद्विनियोगाभावात् सर्वासूपसंहारः, सामर्थ्यं क्कचिद्विनियोजकं चेत्- विनियोगलाभात् कासुचिदेवोपसंहारः, सम्भृतिद्युव्याप्य इति वक्त्तव्यमित्याशङ्कयाह - समाहारेति हृदयस्थस्य द्युव्याप्त्यादिकमनुपपन्नं चेत् कथं दहरविद्यादिष्वर्भकसोऽपि ज्यायस्त्वाद्युक्त्तिरित्यत्राह - शाण्डिल्येति । माहात्म्यप्रतिपादनपराः - स्वातेऽनन्तत्वरूपमहात्म्यप्रतिपादनपरा इत्यर्थः । न त्वेतद्विद्याया उपास्याकारपरा इत्यर्थः, अल्पस्थानविषयदहरविद्यादिषु द्युव्याप्त्यादेरनुपसंहारश्चेत् कथं सर्वविद्यानुयायिष्वानन्दादिष्वन्तर्भूतस्यानन्त्यस्यानुसन्धेयत्वम्, इत्थम्- औपाधिकाल्पत्ववतो ब्रह्मणस्तस्मिन्नेव स्थान औपाइिकमहत्त्वं विरुद्धमिति तदनुपसंहार उक्त्तः, आनन्दाद्यन्तर्भूतमानन्त्यं स्ताभाविकमिति न विरोधः, औपाधिकाल्पत्वानुसन्धानं स्वाभाविकमहत्त्वानुसन्धानं चाविरुद्धम्, स्वतोऽपरिच्छिन्नं ब्रह्मास्मदनुग्रहायौपाधिकाल्पत्ववत्स्थितमिति ह्यनुसन्धातुं शक्यम्, अल्पत्वमहव्वयोरौपाधिकयोर्युगपदेकत्रान्वयो विरुद्ध इत्यर्थः । उययत्र् समानमनोमयत्वादिगुणवत्सम्भृत्यार्दानामुपास्यप्रत्यभिज्ञापनाक्षमत्वादाधिदैविक्यः सम्भृत्यादयो नाध्यात्मं भवन्तीति परैरुच्यते, तद्गुणविशिष्यताभेदादप्रत्यभिज्ञापनं चेत् क्कचिदपि गुणोपबसंहारो न स्यात्, अतो विरुद्धगुणविशिष्टब्रह्मविषयविद्यासु नोपसंहार इत्येव युक्त्तम् ।। 23 ।।\n।। सम्भृत्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.8 संभृत्यधिकरणम्\n25. सम्भृत्यादिर्गुणौघः प्रकरणपठनाभावतस्सर्वविद्या-  \nस्वन्वीयेतेति चेन्न क्वचिदगतिकतो लिङ्गतस्स्थापितत्वात् ।  \nअल्पस्थानासु विद्यास्वघटितवपुषस्स्वोचितस्थानवृत्तेः  \nद्युव्याप्तेरेकमन्त्रे सहपठनवशात् तत्समस्थानिनोऽन्ये ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.8 संभृत्यधिकरणम्\n25. पूर्वाधिकरणे नाम्नोस्स्थानभेदात् व्यवस्था कृता, इह पुनरनारभ्याधीतस्य सम्भृत्यादिकस्यापि तेनैव स्थानभेदेन व्यवस्थोच्यत इति सङ्गतिः । तदर्थविचारस्तु - राणायनीयानां खिलेषु 'ब्रह्म ज्येष्ठा वीर्या सम्भृतानि' इत्यादिवाक्यानि श्रूयन्ते ।तत्र सम्भृतिद्युव्याप्त्यादिकं कथ्यते । तत्किं सर्वविद्यासूपसंहार्यमुत कासुचिदेवेति । तदर्थं विचार्यते - किमनारभ्याधीतानां सर्वासु विनियोगः, उत कासुचिदेवेति । किं सामर्थ्यं सर्वासु विद्यासु विनियुङ्क्ते, उत कासुचिदेव विनियुङ्क्त इति । अत्र पूर्वपक्षमाह - सम्भृत्यादिरिति । 'ब्रह्म ज्येष्ठा' इत्यादिवाक्योक्तः सम्भृत्यादिर्गुणौघः प्रकरणपठनाभावात् सर्वास्वपि विद्यास्वन्वीयेतेति । सिद्धान्तमाह - नेति । तत्र हेतुमाह - क्वचिदिति । अयमर्थः - न सर्वत्रान्वेति, अपितु क्वचिदेव, अगतिकात् लिङ्गात् क्वचिदेवेति स्थापितत्वात् । लिङ्गस्यागतिकत्वमनन्यथासिद्धत्वम् । तदेव हि प्राबल्यहेतुः । अन्यथासिद्धानां हेतूनां दुर्बलत्वात् । अनन्यथासिद्धत्वमेव विशदं प्रकाशयति - अल्पेति । अयमर्थः - 'ब्रह्म ज्येष्ठा' मन्त्रे 'ब्रह्माग्रे ज्येष्ठं दिवमाततान' इति ब्रह्मणो विश्वव्यापित्वमुक्तम् । तच्च विश्वव्यापित्वमल्पस्थानासु विद्यासु न घटते, अपितु व्याप्त्या ब्रह्मोपासनेष्वेव घटते । तेनैतन्मन्त्रस्थविश्वव्याप्त्यादेः स्वोचितस्थानवृत्तेरवश्यम्भावादेकस्मिन् मन्त्रे द्युव्याप्त्या सह पठिता इतरे सम्भृत्यादिधर्मास्तत्समस्थानिनः द्युव्याप्तिर्यत्र वर्तते तत्रैव सह वर्तन्त इति तत्समस्थानिन इति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.8 संभृत्यधिकरणम्\nपूर्वाधिकरणे नाम्नोस्स्थानभेदाव्द्यवस्था कृता। तथाऽनारभ्याधीतस्य संभृत्यादिकस्यापि स्थानभेदाव्द्यवस्थोच्यत इति सङ्गतिः। अनारभ्य श्रूयते 'ब्रह्मज्येष्ठा वीर्यासंभृतानि ब्रह्माग्रे ज्येष्ठं दिवमाततान। ब्रह्म भूतानां प्रथमोत जज्ञे तेनार्हति ब्रह्मणा स्पर्धितुं क' इति राणवनीयानां खिलेष्वयं पाठः। तैत्तिरीयाणां तु 'ऋतस्य ब्रह्म प्रथमोत जज्ञ' इति तृतीयपादपाठः। तत्र ब्रह्मणा ज्येष्ठानि प्राचीनानि बीर्याणि देवासुरसङ्ग्रामा- दिषु पराक्रमरूपाणि संभृतानीति या संभृतिरुक्ता या च द्वितीयपादेन द्युव्यापितिरुक्ता तदिदं संभृतिद्युव्याप्ति ब्रह्मद्वारा विद्यान्वयि। यथा जुहूद्वारा पर्णता क्रत्वन्यिनी। अव्यभिचरितविद्यासम्बन्धित्वात् ब्रह्मणः। न च जुहूवत् प्रकृतौ वा अद्विरुक्तात्वादिति न्यायेनानारभ्यश्रुतत्वेऽपि प्रकृतिगामित्वं वक्तुं शक्यम्। विद्यासु प्रकृतिविकृतिभावाभावादिति स्थिते किं सर्वार्थः प्रकरणादिति तदधिकरणपूर्वपक्षन्यायेन सर्वासु परविद्यास्वन्वयः उत कासुचिदेवेति सर्वविद्यान्वयसम्भवासम्भवाभ्यां संशये सर्वासु परविद्यास्वन्वयः। कासुचिदनन्वये हेत्वभावात्। न च हृदयाद्यल्पायतनास्वपि विद्यासु द्युव्याप्त्यन्वयो न संभवतीति वाच्यम्। दहरशाण्डिल्यादिविद्यास्वपि 'यावान्वा अयमाकाषशः ज्यायान्दिव' इत्यादि श्रवणेन तद्वद्द्युव्याप्तेरप्युपसंहारसम्भवादिति। सिद्धान्तस्तु। वस्तुसामर्थ्यरूपाद्विशेषादल्पस्थानव्यतिरिक्तास्वेव वैश्वानरादिविद्यासु द्युव्याप्तिरुपसंहार्या। तत्साहचर्यात् सम्भृत्यादिकमपि तत्रैवोपसंहार्यम्। 'यावान्वा' इत्यादिकं तु उपास्यमहिमख्यापनार्थं नोपास्यगुणसमर्पणार्थमिति न विरोधः। नन्वेवं\" सति 'आनन्दादयः प्रधानस्ये'त्यधिकरणोक्त- सत्यज्ञानादिवदान्त्यस्य सर्वासु विद्यासूपसंहारः कथं घटते। देशकालवस्तु परिच्छेदराहित्यमानन्त्यं। तत्र देशपरिच्छेदराहित्यं व्यापकत्वम्। कालपरिच्छेदराहित्यं नित्यत्वम्। वस्तुपरच्छेदराहित्यं स्वपृथक्सिद्धवस्त्वन्तरराहित्यरूपमद्वितीयत्वं\" स्वरूपतो गुणतो विभूतितश्चेयत्तापरिच्छे दराहित्यं वेति हि सिद्धान्तमर्यादा। यद्युच्येत विचित्रशक्तिमतः सर्वेश्वरस्य व्यापकत्वेऽप्यल्पायतनत्वं\" घटते। 'इहैकस्थं जगत्कृत्स्नं पश्याद्य सचराचरम्। मम देहे गुडाकेश यच्चान्यद्द्रष्टुमिच्छसि।। तत्रैकस्थं जगत्कृत्स्नं प्रविभक्तमनेकधा। अपश्यद्देवदेवस्य शरीरे पाण्डवस्तदे'त्यादि गीतावचनदर्शनात्। भगवतः कृष्णस्य बन्धने सर्वेषामपि दाम्नामपर्याप्ते स्तदानीमेवैकेन दाम्ना बद्धत्वस्य च पुराणेषु प्रतिपादनाच्च। तस्मादानन्त्येऽप्यल्पायतनत्वं घटत इति। एवं तर्हि द्युव्याप्तिरपि तथैव घटत इति चेत्। अत्रेदं समाधानम्। न्यायनिष्ठे शास्रे केवलपुराणेतिहासावलम्बनः परिहारो न हृदयङ्गम इति न्यायमनुसृत्य द्युव्याप्त्यादीनामल्पस्थानास्वनुपसंहार उक्तः। एवं च न्यायतौल्यादानन्त्यस्यापि तासु नोपसंहारः। 'आनन्दादयः प्रधानस्ये'त्यधिकरणे आनन्दत्वादीनां सर्वासु विद्यासूपसंहार उक्तः। तत्र चतुर्णां विशेषेण सर्वासुपसंहार-। आनन्त्यस्याल्पस्थानतिरिक्तास्विति विभागो विवक्षितोऽनुसन्धेयः। एवं विवक्षैतदधिकरणपर्यालोचनयावगन्तु शक्येति तत्र नोद्धाटिता।। संग्रहकारिके।। सम्भृत्यादिगुणौधः प्रकरणपाठस्य वैधुर्यात्। अविशेषात्सर्वास्वपि परविद्यासूपसंहार्यः।। द्युव्याप्ते न घटत इति स्वल्पस्थानासु विद्यासु। तत्सहपठनात्सम्भृत्याद्या अपि तासु नोपसंहार्याः।। इति सम्भृत्यधिकरणम्।।8।।"
                            }
                        ]
                    },
                    {
                        "verse_number": 23,
                        "original_text": "Adhikarana 3.3.9 पुरुषविद्यधिकरणम्\nपुरुषविद्यायामपि चेतरेषामनाम्नानात्॥3.3.24॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.9 पुरुषविद्यधिकरणम्\nतैत्तिरीयके पुरुषविद्याऽऽम्नायते \"तस्यैवं विदुषो यज्ञस्याऽऽत्मा यजमानः श्रद्धा पत्नी शरीरमिध्ममुरो वेदिलोमानि वर्हिः\" इत्यादिका छान्दोग्येऽपि पुरुषविद्याऽऽम्नायते \"पुरुषो वाव यज्ञस्तस्य यानि चतुर्विशतिवर्षाणि\" इत्यादिका तत्र संशयः- किमत्र विद्या भिद्यते? उत नेति पुरुषविद्येति नामैक्यात्पुरुषावयवेषु यज्ञावयवकल्पनसाम्येन रूपैक्यात्तैत्तिरियके फलसंयोगाश्रवणात् \"प्र ह षोडशं वर्षशतं जीवति\" इति छान्दोग्येश्रुतस्यैव पुरुषविद्याफलत्वात् फलसंयोगस्याप्यविशेषात् विद्यैक्यम् इति प्राप्त उच्यते- उभयत्राम्नातयोर्विद्यायोः पुरुषविद्यात्वेऽपि विद्याभेदोऽस्त्येव, कुतः? इतरेषामनाम्नानात् तथा हि \"यत्सायं प्रातर्मध्यन्दिनं च तानि सवनानि\" इत्यादयस्तैत्तिरीयके आम्नाताः छान्दोग्ये सवनत्वेन नाम्नायन्ते, त्रेधा विभक्त्तं पुरुषायुषं छान्दोग्ये सवनत्वेन कल्प्यते छान्दाग्ये श्रुतानामशिशिषादीनां दीक्षादित्वकल्पनं तैत्तिरीयके न कृतम्, यजमानपत्न्यादिपरिकल्पनं चान्यथा अतो रूपमुभयत्र भिद्यते, तथा फलसंयोगोऽपि भिद्यते, तैत्तिरीयके हि पूर्वानुवाके \"ब्रह्मणेत्वामहसे ओमित्यात्मानं युञ्जीत\" इति ब्रह्मविद्यामभिधाय तत्फलत्वेन \"ब्रह्मणो महिमानमाप्नोति\" इत्युकत्वा \"तस्यैवं विदुषः\" इत्यादिनाऽऽम्नाता पुरुषविद्या अस्यैव ब्रह्मविदुषो यज्ञत्वकल्पनमिति गम्यते अतो ब्रह्मविद्याङ्गत्वात् ब्रह्मप्राप्तिरेवात्र फलम्, \"फलवत्सन्निधावफलं तदङ्गम्\" इति च न्यायात्तैत्तिरीयकाम्नादो पुरुषविद्या ब्रह्मविद्याङ्गमिति गम्यते छान्दोग्ये त्वायुःप्राप्तिफला पुरुष विद्येत्युक्त्तम् अतो रूपसंयोगयोर्भेदाद्विद्याभेद इत्येकत्राम्नातानां गुणानामितरत्रानुपसंहारः। 24।\n।। पुरुषविद्याधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.9 पुरुषविद्यधिकरणम्\nतैत्तिरीयके पुरुषविद्याऽऽम्नाता “तस्यैवं विदुषो यज्ञस्यात्मा यजमानश्श्रद्धा पत्नी शरीरम्” इत्यादिका छान्दोग्येऽपि “पुरुषो वाव यज्ञस्तस्य यानि चतुर्विंशतिवर्षाणि” इत्यादिका किमत्र विद्याभेदः, उत नेति संशयः पुरुषविद्येति संज्ञैक्यात्, तैत्तिरीयके फलसंबन्धानाम्नानात्, छान्दोग्ये “शतं जीवति” इत्यनेनैकफलत्वाच्च विद्यैक्यमिति पूर्वः पक्षः राद्धान्तस्तु - पुरुषविद्येति संज्ञैक्येऽपि सवनत्रयकल्पनाप्रकारभेदाद्यजमानपत्न्यादिकल्पनाप्रकारभेदाच्च रूपभेदात्, तैत्तिरीयके पूर्वानुवाकगतस्य “ब्रह्मणो महिमानमाप्नोति” इति ब्रह्मविद्याफलस्यैव सन्निधानात् अफलस्यास्य तदङ्गतया तत्फलत्वात् फलभेदाच्च विद्याभेदः सूत्रार्थस्तु - पुरुषविद्यायामपि उभयत्र रूपभेदाद्विद्याभेदः कुतः? इतरेषामनाम्नानात् - इतरशाखोदितानां तदितरशाखायामनाम्नानात् छान्दोग्ये तैत्तिरीयकाम्नातानां यजमानपत्न्यादीनां सवनानां चानाम्नानात्, तैत्तिरीयके च छान्दोग्याम्नातानां यज्ञावयवानामनाम्नानादित्यर्थः तैत्तिरीयके हि “आत्मा यजमानश्श्रद्धा पत्नी” इति यजमानादिकल्पनम्, “यत्सायं प्रातर्मध्यन्दिनं च तानि सवनानि” इति च सवनत्रयकल्पनम्; छान्दोग्ये चाशिशिषादीनां दीक्षात्वादिकल्पनम्, पुरुषायुषं त्रेधा विभज्य सवनत्रयकल्पनं चेति यज्ञावयवकल्पनप्रकारभेदाद्रूपभेदः स्पष्टः फलमपि तथैवेति इतरेषामिति फलस्यापि ग्रहणम् ॥ इति पुरुषविद्याधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.9 पुरुषविद्यधिकरणम्\nछान्दोग्ये तैत्तरीयके चाम्नाता पुरुषविद्या भिन्ना। यजमानपत्न्यादीनां यज्ञावयवानामितरेषां सवनत्रयादीनां चैकत्राम्नातानामन्यत्रानाम्नानात्, फलभेदाच्च। तैत्तिरीयक आत्मादीनां यजमानत्वादिकल्पनम् ।  सायंप्रातर्मध्यंदिनानां  सवनत्रयत्वकल्पनम्। ब्रह्ममहिमप्राप्तिः फलम्।  अत्र फलस्याश्रवणात् पूर्वप्रस्तुतफलब्रह्मविद्याङ्गम्। छान्दोग्ये चाशिशिषादीनां दीक्षादित्वकल्पनम् । त्रेधा विभक्तपुरुषायुषस्य च सवनत्रयत्वकल्पनम् । \"वर्षशतं जीवति\" इति च फलम् ॥"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.9 पुरुषविद्यधिकरणम्\n।। पुरुषविद्यामपि चेतरेषामनाम्नानात् ।। 24 ।। द्युव्याप्तिसन्निधिसामाम्नातस्य सम्भृत्यादेस्तत्समानस्थानानुप्रदेशादेकविद्यान्वय उक्त्तः एवं ब्रह्मविद्यासनिन्नधिसमाम्नातपुरुषविद्यायास्तच्छेषत्वमिति सङ्गतिः । किमुभयत्र विद्यैक्यम्? उत विद्याभेदः? इति, किमुभयत्र रूपसंयोगादेर्भेदः? उत नेति, किमुभयत्र \"प्र ह षोडशं वर्षशतं जीवति\" इत्यायुः प्राप्तिरेव फलम्? उत तैत्तिरीयकविद्यायां ब्रह्मप्राप्तिः फलम्? । किं तैत्तिरीयकपुरुषविद्या प्रकृतब्रह्मविद्याङ्गम्? उत नेति, किं \"तस्यैवं विदुषः\" इति निर्देशो ब्रह्मविद्याङ्गत्वं गमयति, नेति, न चेत् ब्रह्मविद्याङ्गत्वाभावेन ब्रह्मप्राप्तिपलकत्वाभावात् आयुःप्राप्तिरेव फलमिति फलाभेदाद् रूपाभेदाच्च विद्यैक्यं स्यात्; यदा \"तस्यैव\"मिति निर्देशो ब्रह्मविद्यांङ्गत्वं गमयति, तदा तैत्तिरीयकपुरुषविद्याया\nब्रह्मविद्याङ्गत्वेन ब्रह्मप्राप्तिफलकतया फलभेदाद्रूपभेदाच्च विद्याभेदः । फलसंयोगाश्रवणादिति - विरोधिफलश्रवणे सति संयोगभेदः स्यात्, विरोधिफलाश्रवणे\nआख्यारूपयोरभेदेन प्रत्यभिज्ञानादनुक्त्तमपि फलमन्यत्र स्वीकायर्मित्यर्थः । कथं फलाश्रवणं पुरुषविद्याया उपरिष्टात् \"ब्रह्मणो महिमानमाप्नोति\" इति हि फलं श्रूयते, तन्न केवलपुरुषविद्याया ब्रह्मविद्यात्वाभावात् ब्रह्मप्राप्तिरूपं फलमयोग्यत्वात् पुरुषविद्यासम्बन्धमनवाप्य पूर्वानुवाकोक्त्तब्रह्मविद्ययाऽन्वितं भवतीत्यभिप्रायेण फलसंयोगाश्रवणादित्युक्त्तं, यथा \"द्वादशाहीनस्य \" इति वाक्यं सत्रप्रकरणेऽधीतमपि तत्र सम्बन्द्धुमयोग्यत्वात् तत उत्कृष्य अहीनप्रकरणे सम्बध्यते तद्वत्, \"प्र ह षोडशं वषशतं जीवति\" इत्यत्र प्रजीवतीत्यन्वयः । अत इत्यादि - ब्रह्मविद्याङ्गत्वं कथमित्यत्राह - फलवत्सन्निधाविति । अफलत्वं च पूर्वाक्त्तम्, पूर्वानुवाकेऽपि \"ब्रह्मणो महिमानमाप्नोति\" इति ब्रह्मप्राप्तिः श्रूयते, उत्तरानुवाकेऽपि \"ब्रह्मणो महिमानमाप्नोति\" इति श्रूयते, तत्र पुरुषविद्याया अफलत्वे \"ब्रह्मणो महिमानमाप्नेती\"ति वाक्यद्वयं पुनरुक्त्तमिति चेन्न, पूर्वानुवाके श्रूयमाणा ब्रह्मप्ताप्तिः स्वर्गकामपदवदधिकारिविशेषणम्,ब्रह्मप्राप्तिकाम एवं कुर्यादित्यर्थः । उत्तरानुवाके तदङ्गभूतं पुरुषावयवेषु यज्ञपरिकल्पं विधाय एवं साङ्गमभिहिताया ब्रह्मविद्यायाः फलं ब्रह्मप्राप्तिरिति \"ब्रह्मणो महिमानमाप्नोति\" इति निगमयतीति ।। 24 ।।\n।। पुरुषविद्याऽधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.9 पुरुषविद्यधिकरणम्\n26. आख्याद्यैक्यादभेदः पुरुषविषययोर्विद्ययोरित्ययुक्तं  \nयज्ञाद्याकारकॢप्तेरिह विषमतया रूपभेदप्रसिद्धेः ।  \nतादर्थ्यात् तैत्तिरीये परभजनफलं मुक्तिरत्राप्यनूक्ता  \nछान्दोग्ये पूर्णमायुः फलमिति तु तयोर्भाति संयोगभेदः ॥\n27. स्पष्टे रूपादिभेदे हठसमुपनतो नामसाम्यादिमात्रात्  \nपुंविद्यापूर्वपक्षो मृदुरिति विफलाऽधिक्रियैषेति चेन्न ।  \nअन्यैव न्यासविद्याप्रकरणपठिता तद्विधानप्रधाने-  \nत्यस्वातन्त्र्यादिसिद्ध्यै विभजनमनयोरित्यतीवार्थवत्त्वात् ॥\n28. यद्येवं यज्ञदृष्टिः परविदि पुरुषे चोद्यते सानुबन्धे  \nयज्ञस्यानङ्गभूतं कथमिह विविधं कल्प्यते तत्रतत्र ।  \nतस्मात् प्रक्रान्तविद्यास्तुतिरियमुचितेत्याहुरेकेऽन्यथाऽन्ये  \nतिष्ठत्वेतद् द्विधापि प्रकृतसुघटिता सम्प्रदायस्तु चिन्त्यः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.9 पुरुषविद्यधिकरणम्\n26. द्युव्याप्तिसन्निधिसमाम्नातस्य सम्भृत्यादेस्तत्समानस्थानानुप्रवेशात् एकविद्यान्वय उक्तः, इदानीं ब्रह्मविद्यासन्निधिसमाम्नातपुरुषविद्याया ब्रह्मविद्याशेषत्वमुच्यत इति सङ्गतिः । तदर्थविचारस्तु - तैत्तिरीयके 'तस्यैवं विदुषो यज्ञस्य' इत्यादिना पुरुषविद्या आम्नाता, तथा छान्दोग्येऽपि 'पुरुषो वाव यज्ञः' इत्यादिना पुरुषविद्या आम्नाता, किमुभयत्र विद्यैक्यमुत विद्याभेद इति । तदर्थं विचार्यते - किमुभयत्र रूपफलसंयोगभेदोऽस्ति न वेति । किं 'प्र ह षोडशं वर्षशतं जीवति' इति च्छान्दोग्योक्तायुःप्राप्तिरेवोभयत्र फलमुत तैत्तिरीयपुरुषविद्यायां ब्रह्मप्राप्तिः फलमिति । किं तैत्तिरीयपुरुषविद्या 'ब्रह्मणे त्वा महस ओमित्यात्मानं युञ्जीत' इति प्रकृतब्रह्मविद्याङ्गमुत नेति । किं 'तस्यैवं विदुषः' इति निर्देशो ब्रह्मविद्याङ्गत्वमवगमयति नेति ।   अत्र पूर्वपक्षमुपन्यस्य प्रतिक्षिपति - आख्याद्यैक्यादिति । संयोगरूपचोदनाख्यानामैक्यात् पुरुषविषययोर्विद्ययोरभेद इति । तमिमं प्रतिक्षिपति - अयुक्तमिति । संयोगरूपचोदनाख्याविशेषात् पुरुषविद्ययोरैक्यमित्ययुक्तम् । अयुक्तत्वमेव दर्शयति - यज्ञाद्याकारकॢप्तेरिति । तैत्तिरीयके यथा यज्ञाद्याकारकॢप्तिः, न तथा छान्दोग्ये । उभयत्रापि वैषम्यस्य दर्शनात् । तेन रूपभेदात् विद्याभेदः ।   \nकिञ्च तैत्तिरीयके पुरुषविद्यायाः ब्रह्मविद्याशेषत्वात् पूर्वोक्तब्रह्मविद्याफलमेव अत्र फलतया निर्दिश्यते । छान्दोग्ये तु आयुःप्राप्तिः फलत्वेनोच्यते । तेनोभयत्रापि फलभेदोऽस्तीति न संयोगाद्यविशेष इति विद्यैक्यम् ॥27. अत्र कश्चित् पुरुषविद्याप्रसङ्ग एव न कर्तव्यः प्रस्फुटपूर्वपक्षहेत्वभावादित्याशङ्कते, तामाशङ्कां प्रतिक्षेप्तुमनुवदति - स्पष्ट इति । द्वयोरपि पुरुषविद्ययोः रूपादिभेदे स्पष्टे सति नामसाम्यादिमात्रात् हठेनैव समुपनतः पुरुषविद्यापूर्वपक्षः अत्यन्तमृदुत्वादवाच्य इति एतदधिकरणं विफलमेवेति । इमामाशङ्कां निराकरोति - नेति । निराकरणे कारणमाह - अन्येति । अत्र खलु द्वे विद्ये 'ब्रह्मणे त्वा महस ओमित्यात्मानं युञ्जीत' इति पूर्वं विहिता न्यासविद्या अन्या । इयं तु 'तस्यैवं विदुषः' इत्याम्नाता पुरुषविद्या तच्छेषभूता अन्या, तेन न्यासविद्याप्राधान्यकथनार्थं तच्छेषभूता पुरुषविद्या पुनरत्र विशोध्यते । छान्दोग्यस्था पुरुषविद्या पुनरायुःप्राप्त्यर्थत्वेन विधानात् न ब्रह्मविद्याङ्गभूतया त्वनया पुरुषविद्यया तादात्म्यं भजत इति न पुरुषविद्ययोरैक्यप्रसङ्ग इति । वक्तव्यमशेषं न्यासविंशत्यादिषु प्रबन्धान्तरेषु व्यक्तमुक्तमिति नेह प्रतन्यते ॥28. अत्र पुरुषविद्याविषयपक्षद्वयं तत्तदेकदेशिप्रोक्तमनूद्य उभयथापि भाष्यकारपरिकल्पिताधिकरणचिन्ता सङ्घटत इति सन्दर्शयति - यद्येवमिति । अयमत्र केषा़ञ्चित् पक्षः - इह यज्ञदृष्टिर्न कल्प्यते, अपितु पूर्वोक्तन्यासविद्यानिष्ठस्य माहात्म्यप्रदर्शनार्थं सकलमपि कर्मजातं तस्य शरीर एव वर्तत इति यज्ञकॢप्त्या प्रशंसामात्रमुच्यते, यज्ञानङ्गभूतचातुर्मास्यादेर्मध्ये परिकल्पनात् । अपरे पुनरेवं मन्यन्ते - अपर्यनुयोज्यस्वभावा खलु श्रुतिः । अतस्तत्प्रामाण्यवशात् तादृग्विधं यज्ञान्तरमस्तीति तत्कल्पनरूपा पुरुषविद्यापि काचित् विद्यत इति पुरुषविद्ययोर्भेदोऽपि प्रतिपाद्यत इत्यैक्यासिद्धिः । तेन क्वचित्पक्षे पुरुषविद्ययोरभावादैक्यासिद्धिः, पक्षान्तरे तु तयो रूपादिभेदादैक्यासिद्धिरित्यैक्यनिराकरणार्थमिदमधिकरणं सङ्गच्छते । तदिदं सर्वमभिप्रेत्याह - तिष्ठत्विति । द्वयोरपि पक्षयोर्भाष्यकारकल्पिताधिकरणप्रकारस्य सुघटतैव वर्तते । तर्हि कोऽयं परमार्थ इत्याशङ्क्य यथासम्प्रदायमभिधीयताम्, असाम्प्रदायिकपक्षो न संग्राह्य इति सामान्यतः प्राह - सम्प्रदाय इति । युक्तियुक्तत्वात् प्राक्तन एव परिग्राह्य इत्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.9 पुरुषविद्यधिकरणम्\nद्युव्याप्तिसन्निधिसमाम्नातस्य सम्भृत्यादे- तत्समानस्थानानुप्रवेशादेकविद्यान्वय उक्तः। एवं ब्रह्मविद्यासन्निधिसमाम्नातपुरुषविद्यायास्तच्छेषत्वमिति सङ्गतिः। तैत्तिरीये 'तस्यैवं विदुषो यज्ञस्यात्मा यजमानश्श्रद्धापशुस्तपोऽग्निश्शमयिता दक्षिणा वाग्घोता प्राण उद्गाता चक्षुरध्वर्युर्मनोब्रह्माश्रोत्रमग्नी द्यावद्ध्रियते सा दीक्षा यदश्र्नाति यत्पिबति तदस्य सोमपानं यद्रमते दतुपसदो यत्स़ञ्चरत्युपविशत्युत्तिष्ठते च सप्रवर्ग्यो यन्मुखं तदाहवनीयोयदस्य विज्ञानं तज्जुहोति यत्सायं प्रातरत्ति तत्समिधः यत्सायंप्रातर्मध्यंदिनञ्च तानि सवनानि यो अहोरात्रेते दर्शपूर्णमासौ चे अर्धमासाश्च मासाश्च ते चातुर्मास्यानि य ऋतवस्ते पशुबन्धा येसंवत्सराश्च परिवत्सराश्च तेऽहर्गणास्सर्ववेदसं वा एतत्सत्रं\" यन्मरणं तदवभृथ' इति। शमयित अन्नसंस्कर्ता। छान्दोग्येऽपि पुरुषविद्याऽऽम्नाता। 'पुरुषोवाव यज्ञस्तस्य यानि च तुर्विशतिवर्षाणि तत्प्रातस्सवनं चतुश्चत्वारिंशद्वर्षाणि माध्यंदिनं सवनमष्टाचत्वारिंशद्वर्षाणि तृतीयसमवं यदशिशिषति यत्पिपासति यन्नरमते सा तस्य दीक्षायद्धसति जक्षति मिथुनीभवति तानिस्तुतशस्राणि यत्तपोदानमार्जवमहिंसा सत्यवचनं ता दक्षिणा यन्मरणं तदवभृथ' इति। अनयोः पुरुषविद्ययोरैक्यं भेदोवेति तैत्तिरीयाम्नातपुरुषविद्यायाः प्रकृतब्रह्मविद्याङ्गत्वा- भावतद्भावाभ्यां\" संशयः। तस्याः प्रकृतब्रह्मविद्याङ्गत्वाभावे ब्रह्मप्राप्तिफलकत्वाभावात् पुरुषविद्यासंज्ञकछान्दो- ग्यसमाम्नातविद्योक्तायुः\" प्राप्तिरेव फलमिति फलाभेदात् रूपाभेदाच्च विद्यैक्यं स्यात्। तस्याः प्रकृतब्रह्मविद्याङ्गत्वे तत्फलेन ब्रह्मप्राप्तिरूपेण फलवत्तया फलभेदाद्रूपभेदाच्च विद्याभेद इति फलफलिभावः। तत्र पूर्वः पक्षः। पुरुषविद्यानामैक्यात् पुरुषावयवेषु यज्ञावयवकल्पनासाम्येन रूपैक्यात् तैत्तिरीयके फलाश्रवणेन 'प्रह षोडशं वर्षशतं जीवती'ति छान्दोग्यपुरुषविद्याम्नातषोडशाधिकवर्षशतरूपपूर्णायुः प्राप्तेरेव तत्रापि फलत्वेन ग्राह्यतया फलसंयोगस्याप्यविशेषात् मरणावभृथत्वसाम्याच्च विद्यैक्यमिति। ननूभयत्रापि सवनत्रयकल्पनादि- साम्येऽप्येकत्र प्रातर्मध्याह्नसायाह्नेषु तत्कल्पना अन्यत्र त्रेधा विभक्तायुरंशोष्वित्यवान्तरेदसत्तवाद्यथाकथञ्चित् सवनत्रयकल्पनादिमात्रान्नारूपैक्यम्। फलैक्यमप्यसिद्धम्। तैत्तिरीयके पूर्वानुवाकान्ते ब्रह्मविद्याफलत्वेन श्रुतायाः ब्रह्ममहिमावाप्तेः 'तस्यैवंविदुष' इत्याद्यनवाकान्ते पुरुषविद्याफलत्वेनापि श्रुतत्वात् पुरुषविद्यानामैक्यन्तूद्गीथ- विद्यानामैक्यवत् न विद्यैक्यप्रयोजनम्। मरणावभृथत्वसाम्यमात्रमवशिष्यते। बहुवैषम्येसति तदप्रयोजकम्। एतक्रोद्गीथे प्राणद्दष्टिरन्यत्रोद्गानकर्तरिति प्रधानरूपवैषम्येसत्यर्थवादसाम्यमिव। तस्मात्सर्वमिदमयुक्तमिति चेत्। उच्यते। ब्रह्मविद्यैकफलभूता ब्रह्मप्राप्तिः पुरुषविद्याफलत्वार्हा। अतस्तदुपसंहारे श्रुतापि सा पूर्वप्रस्तुतब्रह्मविद्यान्वयिन्येव। न च पुरुषविद्यायास्तदङ्गत्वात्। तत्फलेन फलवत्तास्यादिति वाच्यम् । तस्यास्तदङ्गत्वे प्रमाणाभावात्। न च फलवदफलान्यायेन तदङ्गता शाखान्तराम्नातपुरूषविद्यातः फलप्रप्तिसम्भवेनाफलत्वाभावत् तद्वत् स्वातंत्र्योपपत्तावङ्गत्वकल्पनायोगाच्च। एवं तैत्तिरीयकेछान्दोग्याम्नतफलपेक्षावश्यंभावेन तत एव विद्यैक्ये सिध्यति यथाकथं चित् पुरूषावयवेषु यज्ञावयवकल्पना स्तीति रूपैक्यं नामैक्यं मरणावभृथत्वसाम्यञ्च तदुपष्टं भकं भविश्यतीत्येतैर्हेतुभिः पुरूषविद्ययोरैक्यमिति। न च तथाऽपि छान्दोग्ये पुरुषस्यैव यज्ञत्वेन प्रकर्मः, तैत्तिरीयके 'तस्यैवंविदुषो यज्ञस्ये'ति विद्वच्छब्दोक्तपुरुषसम्वन्धित्वेन षष्ठ्योः सामानाधिकरण्याम् 'पुरुषोवाव यज्ञ' इति शाखान्तरानुसारात् सामानाधिकरण्यसम्भवे वैयधिकरण्यकल्पनायोगात्।नचैवंसति 'यज्ञस्यात्मा यजमान' इति पृथङ्निर्देशानुपपत्तिः। यज्ञस्य स्वरूपमिति तदर्थोपपत्तेः। अतो युक्तोऽयं\" पूर्वपक्षः। एवं प्राप्ते सिद्धान्तः। उभयत्राम्नातयोः पुरुषविद्ययोः भेदोऽस्त्येव। एकस्यां शाखायामाम्नातानां गुणानामन्यत्राम्नानात् तद्विरुद्धानामेव गुणानामाम्नानात्। एकत्रायुः प्राप्तिः फलमन्यत्र ब्रह्मप्राप्तिरिति फलभेदाच्च। तैत्तिरीयके हि पूर्वानुवाके 'ब्रह्मणेत्वामहस ओमित्यात्मानं युञ्जीते' ति ब्रह्मविद्यामुपदिश्य 'ब्रह्मणो महिमानमाप्नोती'ति तत्फलमुक्त्वा 'तस्यैवं विदुष' इत्यनुवाकान्ते पुरुषविद्याफलत्वेनापि तत्कीर्तितम्। न च तस्य तत्फलत्वासम्भव-। साक्षादसम्भम्वेऽपि प्रधानफलस्याङ्गे कीर्तनोपपत्ते-। 'सोमापौष्णं त्रैतमालभद पशुकाम' इति श्रुतस्य प्रधानफलस्य 'औदुंबरो यूपोभवत्यूर्ग्वा उदुंबरऊर्क्पशव ऊर्जैवास्मा ऊर्जं पशूनाप्नोती'ति तदङ्गयूपोदुंबरतायामपि कीर्तनदर्शनात्। न च तैत्तिरीयके पुरुषविद्याया ब्रह्मविद्यांगत्वासिद्धिः। ब्रह्मविद्याफलस्य तत्सन्निधिपठितायां\" पुरुषविद्यायां कीर्तनेन 'तस्यैवंविदुष' इति सर्वनाम्ना प्रस्तुतब्रह्मविद्यावतः पुरुषविद्याविधानेन च तस्यास्तदंगत्वावगमात्। एवं प्रक्रमभेदादपि पुरुषविद्ययोर्भेदः। 'विदुषो यज्ञस्ये'ति षष्ठ्योः 'आत्मा यजमान' इत्याग्रिमवाक्ये विद्वदात्मनश्चेतनस्य यजमानतया पृथङ्निर्देशेन वैयधिकरण्यावगमात् आत्मशब्दस्य स्वरूपपरत्वे प्रसिद्धार्थत्यागात् पूर्ववाक्यसिद्धार्थानुवादवैफल्याच्च आत्मोद्देशेन यजमानत्वविधानप्रतीतेश्च। तस्मात्पुरुषविद्ययोर्नैक्यम्। एवं सति सवनत्रयकल्पनादिषु परस्परविरुद्धेष्वनुष्ठानविकल्पशङ्काऽपि न भविष्यति। एकत्वात् संज्ञायाः यज्ञावयवप्रकल्पनासत्त्वात्फलभेदानाम्नानाच्चैकत्वं\" पुरुषविद्ययोर्युक्तम्।। संग्रहकारिका।। संज्ञैकत्वे सत्यपि यज्ञावयवप्रकल्पवैरूप्यात्। परविद्याशेषत्वस्वातंत्र्याभ्यां च भिन्नतैव तयोः स्यात्।। इति पुरुषविद्याधिकरणम्।।9।।"
                            }
                        ]
                    },
                    {
                        "verse_number": 24,
                        "original_text": "Adhikarana 3.3.10 वेधाद्यधिकरणम्\nवेधाद्यर्थभेदात् ॥3.3.25॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.10 वेधाद्यधिकरणम्\nआथवर्णिका उपनिषदारम्भे \"शुक्रं प्रविष्य हृदयं प्रविध्य\" इत्यादीन्मन्त्रानधीयते, सामगाश्च रहस्यब्राह्मणारम्भे \"देव सवितः प्रसुव यज्ञं प्रसुव\" इत्याद्यामनन्ति; काठकास्तैत्तिरीयकाश्च \"शंनो मित्रश्शं वरुणः\" इत्यादिकम्; शाययायनिनश्च \"श्वेतोऽश्वो हरिनीलोऽसि\" इत्यादिकम्: ऐतरेयिणस्तु महाब्रतब्राह्मणमधीयते \"इन्द्रो हवै वृत्रं हत्वा महानभवत्\" इत्यादि; कौषीतकिनोऽपि महाव्रतब्राह्मणमेव \"प्रजापतिर्वै संवत्वरस्तस्यैष आत्मायन्महाव्रतम्\" इति वाजसनेयिनस्तु प्रवर्ग्यब्राह्मणम् \"देवा ह वै सत्रं निषेदुः\" इत्यादि तत्र संशयः- किमुपनिषदारम्भेष्वधीताः \"शुक्रं प्रविध्य\" \"शं नो मित्र\" इत्यादयो मन्त्राः इत्यादीनामभिचारादिशेषत्वमवम्गयते, एवमेव \"ॠतं वदिष्यामि\" \"तेजस्विनाऽवधीतमास्तु\" इत्यादिमन्त्रसामर्थ्यादेव स्वाध्यायशेषत्वं \"शन्नोमित्र\" इत्यादिमन्त्राणामवम्यते अतो न तेषां विद्याङ्गत्वमिति \"शुक्रं प्रविध्य\" इत्यादीनां प्रवर्ग्यादिब्राह्मणानां चेह पाठो दिवाकीर्त्त्यत्वारण्येऽनुवाक्यत्वकृतः। 25।\n।। वेधाद्यधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.10 वेधाद्यधिकरणम्\nआथर्वणिकास्तैत्तिरीयका ऐतरेयिण इत्येवमादयः उपनिषदारम्भेषु “शुक्रं प्रविध्य हृदयं प्रविध्य “शं नो मित्रश्शं वरुणः “सह नाववतु” इत्यादिमन्त्रान्महाव्रतादीनि च कर्माण्यधीयते किमेषां विद्याङ्गत्वम्, उत नेति संशयः सन्निधिसमाम्नानाद्विद्याङ्गत्वमिति पूर्वः पक्षः राद्धान्तस्तु - “ शुक्रं प्रविध्य हृदयं प्रविध्येत्यादिमन्त्रसामर्थ्यात्, महाव्रतादीनां च कर्मणां श्रुत्यादिभिश्चाभिचारद्वादशाहादिषु विनियोगवत् “शं नो मित्रश्शं वरुणः “सह नाववतु” इत्यादेर्मन्त्रस्य च “ऋतं वदिष्यामि, सत्यं वदिष्यामि “तेजस्वि नावधीतमस्तु” इति मन्त्रसामर्थ्यादध्ययने विनियोग इति न विद्याङ्गत्वम् सूत्रार्थस्तु - वेधाद्यर्थभेदादित्यस्य वेधाद्यर्थभेदवत् “सत्यं वदिष्यामि” तेजस्वि नावधीतमस्तु” इति शं नो मित्रादेर्मन्त्रस्याप्यध्ययनसंबन्धरूपार्थभेदान्न विद्याङ्गत्वमित्यभिप्रायः अतः शं नो मित्रादिमन्त्र एवाधिकरणस्य विषयः ॥ इति वेधाद्यधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.10 वेधाद्यधिकरणम्\nउपनिषदारम्भेष्वधीत \"शुक्रं प्रविध्य हृदयं प्रविध्य \" इत्यादिमन्त्रवत् महाव्रतादिमन्त्रवच्च \"शुक्रं प्रविध्य हृदयं प्रविध्य \" इत्यादिमन्त्रवत् महाव्र तादिमन्त्रवच्च \"शं नो मित्रः \" \"सह नाववतु \" इति मन्त्रावपि मन्त्रसामर्थ्येन प्रयोजन भेदावगमादध्ययनशेषभूताविति न विद्याङ्गभूतौ।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.10 वेधाद्यधिकरणम्\n।। वेधाद्यर्थभेदात् ।। 25 ।। ब्रह्मविद्यासन्निधिसमाम्नातायाः परुरुषविद्यायास्तदङ्गत्वमुक्त्तम्, एवं\nसन्निधिसमाम्नातानां शन्नोमित्रादिमन्त्राणां ब्रह्मविद्याङ्गत्वं स्यादिति शङ्कया सङ्गतिः । प्रवर्ग्यादीनि चेति - आदिशब्देन महाव्रतादिकं गृह्यते, प्रवर्ग्यादेः संशयविषयत्वाभावेऽप्यापतप्रतीत्यनुगुणः संशय उक्त्तः, किं \"शुक्रं प्रविध्य\" इत्यादिम्त्राः प्रवग्यरादीनि च कर्माणि विद्याङ्गानि? नेति, किमेषां यथायथं श्रुतिलिङ्गवायैः कर्मसु विनियोगः? उत ब्रह्मविद्यायां प्रकरणाद्विनियोगः, किमेषां प्रकरणपाठोऽङ्गत्वाय? उत दिवाकीर्त्त्यारण्येऽनुवाक्यतायै, यदा अङ्गत्वाय तदा प्रकरणाद्विनियोग इति विद्याङ्गत्वम्, यदा दिवाकीर्त्त्यारण्येऽनुवाक्यतायै, तदा यथायथं श्रुत्यादिभिः कर्मसु\nविनियोगान्न विद्याङ्गत्वम्, विद्याधिकारात्- विद्यप्रस्ताचात् ।। एवं प्राप्त इति - वेधादीति । आदिशब्देन ॠतवदनादिकं गृह्यते, ब्रह्मविद्याङ्गत्वाभावः \"शुक्रं प्रविध्य\" इत्यादीनां स्पष्टः । तत् कथं सूत्रे वेधस्य कण्ठोक्त्तिरित्यत्राह - एतदुक्त्तंभवतीति । दृष्टान्ततयेत्यर्थः, मन्त्रसामर्थ्यात्- मन्त्रावगतवस्तुमामर्थ्यात्, लिङ्गादित्यर्थः, तर्हि तेषां कथमुपनिषद्भिः सह पाठ इत्यत्राह - शुक्रमिति । अरण्येऽनुवाक्यत्वम्- अलुक् । नन्वरण्येऽनुवाक्यत्वं रहस्यत्वात्, तच्च विद्यासम्बन्धादिति विद्याङ्गत्वमिति चेत्- न, तस्यान्यथासिद्धत्वात्, अनुपनीतस्त्राद्यश्रवणार्थम् अदृष्टार्थं वा तत्स्यात्, यथा \"एतदारण्यकं सर्वं नाव्रती श्रोतुमर्हति\" इति । ननु न प्रकरणाद्विद्याङ्गत्वं, प्रकरणवत्याः सर्वारण्यकव्यापिन्याः कस्याश्चिद्विद्यायाः अभावात्, सन्निधिमात्रमकिञ्चित्करम्, अन्यथा दर्शपौर्णमासादीनामप्यन्यशेषत्वप्रसङ्गादिति पूर्वपक्षे परिचोद्य आरण्यकाम्नायपरिग्रहो न विना कारणेन भवति, कारणमरण्येऽनुवाक्यत्वमिति चेत्- तदपि विद्यासम्बन्धनिबन्धनाद् रहस्यत्वादित्यन्ये परिहरन्ति । तदप्यरण्येऽनुवाक्यत्वस्य पूर्वोक्त्तान्यथासिध्द्यैव प्रतिक्षिप्तं भवति ।। 25 ।।\n।। वेधाद्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.10 वेधाद्यधिकरणम्\n29. युज्येरन् ब्रह्मविद्यापरिसरपठिताश्शन्न इत्यादिमन्त्राः  \nतादर्थ्यात् सर्वविद्यास्विति न तदुदिताधीतिशेषत्वलिङ्गात् ।  \nनो चेदन्येऽपि तद्वत् सविधपठनतस्सन्तु शुक्रं प्रविध्ये-  \nत्येवम्प्रायास्तदर्था न च घटत इदं लिङ्गतो दुर्बलत्वात् ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.10 वेधाद्यधिकरणम्\n29. ब्रह्मविद्यासन्निधिसमाम्नानात् ब्रह्मविद्याङ्गत्वं पुरुषविद्याया उक्तम्, इदानीं पुनर्ब्रह्मविद्यासन्निधिसमाम्नातानां 'शन्नो मित्रः' इत्यादिमन्त्राणां ब्रह्मविद्याङ्गत्वं स्यादिति शङ्कया सङ्गतिः । तदर्थविचारस्तु - किमुपनिषदारम्भेष्वधीताः 'शुक्रं प्रविध्य' 'शन्नो मित्रः' इत्यादयो मन्त्राः, प्रवर्ग्यादीनि च कर्माणि विद्याङ्गमुत नेति । किमेषां श्रुतिलिङ्गवाक्यैः कर्मस्वेव विनियोगः, उत ब्रह्मविद्यायां प्रकरणाद्विनियोगः । किमेषां प्रकरणपाठोऽङ्गत्वाय उत दिवाकीर्त्यारण्यानुवाक्यतायै । अत्र पूर्वपक्षमाह - युज्येरन्निति । 'शन्नः' इत्यादिमन्त्रा ब्रह्मविद्यापरिसरपठितत्वात् तेषां विद्याशेषत्वाविशेषाच्च सर्वविद्यास्वपि शेषत्वेन युज्येरन्निति । तदेतत्प्रतिक्षिपति - नेति । तत्र हेतुमाह - तदुदितेति । अयमर्थः - लिङ्गात् तत्तत्कर्मशेषत्वं प्रतीयते, सन्निधेर्ब्रह्मविद्याशेषत्वम्, तत्र लिङ्गसन्निध्योर्लिङ्गस्यात्यन्तबलीयस्त्वं सर्वेषामपि सम्मतम् । तत्र 'शन्नो मित्रः' इत्यादिमन्त्रस्य 'नमो ब्रह्मणे' इत्यादिना लिङ्गेनाध्ययनशेषत्वस्य स्पष्टदृष्टत्वादत्यन्तकनीयसा सन्निधिना कल्पनीयं ब्रह्मविद्याशेषत्वं बाध्यत एव । एवमनङ्गीकारे विपक्षे बाधकमाह - नो चेदिति ।   \nशन्नो मित्रः इत्यादिमन्त्रस्य ब्रह्मविद्याशेषत्वे 'शुक्रं प्रविध्य' इत्यादिमन्त्रस्यापि ब्रह्मविद्यासन्निधिसमाम्नातस्य ब्रह्मविद्याशेषत्वं स्यात् । तत्तु विरुद्धमेव 'शुक्रं प्रविध्य हृदयं प्रविध्य' इति परपीडाप्रार्थनात्मकस्य कर्मणो ब्रह्मविद्याविरोधित्वेन तदङ्गत्वकल्पनायोगात्, लिङ्गतो दुर्बलत्वाच्च सन्निधिसमाम्नानस्य । तेन न ब्रह्मविद्याशेषत्वमिति कथं सर्वविद्याङ्गत्वकल्पनं योयुज्येत ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.10 वेधाद्यधिकरणम्\nब्रह्मविद्यासन्निधिसमाम्नाताया- पुरुषविद्यायास्तदंगत्वमुक्तम्। एवं ब्रह्मविद्यासन्निधिसमाम्नातानां वेधादिमंत्राणां\" तदङ्गत्वं स्यादिति शङ्क्या संगतिः। आथर्वणिकानामुपनिषदारम्भे 'शुक्रं प्रविध्य हृदयं प्रविध्य सर्वं प्रविध्य धमनीः प्रवृज्य शिरोभिव्रज्य त्रिधा विवृङ्क्त'इत्यादिमंत्राः पठ्यन्ते। वाजसनेयिनामुपनिषदारम्भे 'देवाहवै सत्रं निषेदु'रित्यादिना प्रवर्ग्यब्राह्मणं\" पठ्यते। ऐतरेयिणां 'इन्द्रो वै वृत्रं हत्वा महानभवत् तन्महाव्रतस्य महाव्रतत्व' मित्यादिना महाव्रतब्राह्मणं पठ्यते। कठानां\" तैत्तिरीयाणां च 'शंनोमित्रश्शंवरुण' इत्यादिमंत्राः पट्यते। एवमन्येषामपि शाखिनामुपनिषदारम्भेष्षन्यदन्यत्पठ्यते। किमेते मन्त्राः\" कर्माणि च विद्यांगानि नवेति विद्यासन्निधेर्लिगादितश्च संशये पूर्वपक्षः। यद्यपि 'शक्रं प्रविध्ये' त्यादिमंत्राः वैधलिंगादिभिचारप्रथनाथर्ववेदपठि- तत्वाच्चाभिचारकर्मार्थाः, प्रवर्ग्यो विनियोजकवाक्येन ज्योतिष्टोमार्थः, महाव्रतं गवामयनार्थं, 'शन्नोमित्र' इत्यादि मंत्राः\" 'तेजस्विनावधीतमस्त्वि'त्यादिलिंगादध्ययनार्थाः, तथाऽपि सन्निधिबलात् विद्यार्थत्वमपि भवन्ननिवार्यते। न च प्रबललैंगिकविनियोगिकादिना प्रथमप्रवृत्तेन वैराकाङ्क्ष्यात् दुर्बलेन समानबलत्वात्। अत एव 'अथातोऽग्नि- मग्निष्टोमेनानुयजन्ती'ति वाक्यविनियुक्तेनेष्टकाभिश्चेतव्येन स्थण्डिलरूपेणाग्निनाऽऽहवनीयस्याधाराकाङ्क्षानिं- वृत्तावप्युत्तरवेद्याः अग्निष्टोमप्रकरणाम्नानवैयर्थ्यपरिहारार्थं तस्या अप्याहवनीयाधारतया तदंगत्वमुपेयत इति सिद्धान्तस्तु-- उदाहृतानां मंत्राणां प्रवर्ग्यब्राह्मणादीनाञ्चोपनिषत्सु विद्यासन्निध्याम्नातस्याग्ण्येऽनुवाक्यत्वलाभार्थ- त्वेनान्यथासिद्धत्वात् प्रबलैः श्रुतिलिंगवाक्येरभिचारिदिष्विव विनियोग इति वेधमन्त्रादीननामतिस्पष्टलिंग प्रकरणादिभिरन्यत्र विनियोगः स्फुटत इति तत्र पूर्वपक्षो यद्यपि मन्दः, तथाऽपि 'शन्नोमित्र' इत्यादिमंत्राणां लिंगमात्रं न तथा स्फुटतरमिति तद्विषयमिदमधिकरणम्। वेधाद्युदाहरणन्तु द्दष्टान्तार्थमिति भविष्यति।। संग्रहकारिके।। शन्नोमित्रस्सहनाविति मंत्रौ तैत्तिरीयकाम्नातौ। विद्याप्रकरणपाठाद्विद्यांगत्वेन गम्येते।। अध्ययनलिंगवत्त्वदंगभूताविमौ मंत्रौ। वेधादिवत्तु विद्यासन्निधिरारण्यकत्वकृतः।। इति वेधाद्यधिकरणम्।।10।।"
                            }
                        ]
                    },
                    {
                        "verse_number": 25,
                        "original_text": "Adhikarana 3.3.11 हान्यधिकरणम्\nहानौ तूपायनशब्दशेषत्वात् कुशाच्छन्दःस्तुत्युपगानवत्तदुक्तम्॥3.3.26॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.11 हान्यधिकरणम्\nछन्दोगा आमनन्ति \"अश्व इव रोमणि विधूय पापं चन्द्र इव रोहोर्मुखात्प्रमुच्यधूत्वा शरीरमकृतं कृतात्मा ब्रह्मलोकमभिसंभवानि\" इति; आथर्वाणिकाश्च \"तदा विद्वान् पुण्यपापे विधूय निरञ्जनः परमं साम्यमुपैति\" इति; शाट्यायनिनस्तु \"तस्य पुत्रा दायमुपयन्ति सुहृदः साधुकृत्यां द्विषन्तः पापकृत्याम्\" इत्यादि कौषीतकिनस्तु \"तत्सुकृतदुष्कृते धूनुते तस्य प्रिया ज्ञातयः सुकृतमुपयन्ति अप्रिया दुष्कृतम्\" इति एवं क्कचित्पुण्यपापयोर्हानिः,क्कचित्प्रियाप्रियेषु तत्प्राप्तिः, क्कचिदुभयं च श्रुतम् तदुभयमेकैकविद्यायां श्रुतमपि सर्वविद्याङ्गमास्थेयम्, सर्वब्रह्मविद्यानिष्ठस्यापि ब्रह्म प्राप्नुवतः पुण्यपापप्रहाणस्यावश्यम्भावित्वात् प्रहीण विषयत्वाच्चोपायनस्य तच्चिन्तनं च विधीयमानं सर्वविद्याङ्गं भवितुमर्हति तत्रेदं विचार्यते- हानिचिन्तनमुपायनचिन्तनमुभयचिन्तनं च विकल्पेरन्, उपसंह्रियेरन् वा किं युक्त्तम्? विकल्पेरन्निति कुतः? पृथगाम्नानसामथ्यर्ात् ससुच्चये हि सर्वत्रोभयानुसन्धानं स्यात्, तच्च कौषीतर्कावाक्येनैव सिद्धमित्यन्यत्राम्नानमनर्थकमेव स्यात् अतोऽनेकत्राम्नानस्य विकल्प एव प्रयोजनम् न चाध्येतृभेदेन परिहर्तुं शक्यमनेकत्राम्नानम्, अविशेषपुनः श्रवणं ह्यध्येतृभेदपरिहार्यम्, अत्र तु हानिरेव द्वयोः शाखयोः, उपायनमेव चैकस्याम् न च विद्याभेदेन व्यवस्थापयितुं शक्यम्, सर्वशेषभूतमिदमनुसन्धानमित्युक्त्तत्वात् अत्रेदमुच्यते हानौ तूपायनशब्दशेषत्वात् इति तुशब्दः पक्षं व्यावर्त्तयति; हानाविति प्रदर्शनार्थम्, केवलायां हानौ केवले चोपायने श्रूयमाणे तयोरितरेतरसमुच्चयोऽवश्यं भावी कुतः? उपायनशब्दशेषत्वात्- उपायन शब्दस्य हानिवाक्यशेषत्वात् उपायनवाक्यस्य हि हानिवाक्यशेषत्वमेवोचितम्, विदुषा त्यक्त्तयोः पुण्यपापयोः प्रवेशस्थानवाचित्वादुपायनवाक्यस्य। प्रदेशान्तराम्नातस्य वाक्यस्य प्रदेशान्तराम्नातवाक्यशेषत्वे दृष्टान्ता उपन्यस्यन्ते - कुशाच्छन्दस्तुत्युपगानवत् - इति कौषीतकिनः \"कुशा वानस्पत्याः\" इत्यामनन्ति, शाट्यायनिनां तु \"औदुम्बर्य्यः कुशाः\" इति वाक्यं सामान्येन वानस्पत्यत्वेनावगताः कुशाः औदुम्बर्य्य इति विशिंपत्तद्वाक्यशेषतामापद्यते; तथा \"देवसुराणां छन्दोभिः\" इत्यादिनाऽविशेषेण देवासुराणां छन्दसां प्रसङ्गे \"देवच्छन्दांसि पूर्वम्\" इति वचनं क्रमविशेषं प्रतिपादयत्तद्वाक्यशेषतरं गच्छति तथा \"हिरण्येन षोडशिनः स्तोत्रमुपाकरोति\" इत्यविशेषेण प्राप्त \"समयाविषिते सूर्ये षोडशिनः स्तोत्रमुपाकरोति\" सति विशे षविषयं वाक्यं तद्वाक्यशेषतां भजते; तथा ॠत्विज उपगायन्ति\" इत्यविशेषप्राप्तस्य \"नाध्वर्युरुपगायेत्\" इति वाक्यमनध्वर्युविषयतामवगमयत्तद्वाक्यशेषत्वमृच्छति; एवं सामान्येनावगतमर्थं विशेषे व्यवस्थापयितुं क्षमस्य वाक्यस्य तच्छेषत्वमनभ्युपगच्छद्भिस्तयोरर्थयोर्विकल्पः समात्रयितव्यः; स च सम्भवन्त्यां गतौ न यज्यते; तदुक्त्तं पूर्वस्मिन्करण्डे \"अपि तु वाक्यशेषत्वादन्याय्यत्वाद्विकल्पस्य विधीनामेकदेशः स्यात्\" इति तदेवं केवलहानोपायनवाक्योरेकवाक्यत्वात् केवलस्य हानस्य केवलस्य चोपायनस्याभावाद्विकल्पो नोपपद्यते कौषीतकिनामुभयाम्नानमविशेषपुनश्श्रवणत्वेन प्रतिपत्तृभेदादविरुद्धम्। 26।\n।। हान्यधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.11 हान्यधिकरणम्\nविदुषो ब्रह्म प्राप्नुवतः पुण्यपापयोर्विमोचनं द्वयोश्शाखयोश्श्रुतम्; विमुक्तयोः पुण्यपापयोरन्यत्र प्रवेश एकस्यां शाखायां श्रुतः; विमोचनं प्रवेशश्चोभयमेकस्याम् “तदा विद्वान्पुण्यपापे विधूय निरञ्जनः परमं साम्यमुपैति “अश्व इव रोमाणि विधूय पापं चन्द्र इव राहोर्मुखात्प्रमुच्य धूत्वा शरीरमकृतं कृतात्मा ब्रह्मलोकमभिसंभवानि इति च केवलविमोचनम्; “तस्य पुत्रा दायमुपयन्ति सुहृदस्साधुकृत्यां द्विषन्तः पापकृत्याम्” इति केवलप्रवेशः; “तत्सुकृतदुष्कृते धूनुते तस्य प्रिया ज्ञातयस्सुकृतमुपयन्ति अप्रिया दुष्कृतम्” इत्युभयम् किं केवलहानिचिन्तनं केवलोपायनचिन्तनमुभयचिन्तनं च सर्वासु विद्यासु विकल्पेनानुष्ठेयम्, उत समुच्चयेनेति संशयः तथा तथाऽऽम्नातस्यार्थवत्त्वाय विकल्प इति पूर्वः पक्षः राद्धान्तस्तु - पुण्यपापप्रवेशस्य विमोचनापेक्षत्वेन शाखान्तरस्थस्यापि प्रवेशवाक्यस्य शाखान्तरस्थविमोचनवाक्यशेषत्वात् वाक्यद्वयेनैकार्थविधानात्समुच्चयः ॥ एकस्यां शाखायामुभयविधानं प्रतिपत्तृभेदेन परिह्रियते ॥ सूत्रार्थस्तु - हानौ त्विति तुशब्दः पक्षव्यावृत्त्यर्थः हानाविति प्रदर्शनार्थम्; केवलविमोचने केवले चोपायने श्रूयमाणे तयोरितरेतरसमुच्चयोऽवश्यम्भावी कुतः? उपायनशब्दशेषत्वात् - उपायनशब्दस्य हानिवाक्यशेषत्वादित्यर्थः त्यक्तयोः पुण्यपापयोः प्रवेशस्थानवाचित्वादुपायनवाक्यस्य हानिवाक्यशेषत्वमवगम्यते प्रदेशान्तराम्नातवाक्यस्य प्रदेशान्तराम्नातवाक्यशेषत्वे दृष्टान्तानाह - कुशाच्छन्दस्स्तुत्युपगानवदिति यथा “वानस्पत्याः कुशाः “ इति प्रदेशान्तराम्नातस्य वाक्यस्य “औदुम्बर्यः कुशाः “ इति तद्विशेषवाचिप्रदेशान्तरस्थम्; यथा च “देवासुराणां छन्दोभिः” इति सामान्यतः प्रदेशान्तराम्नातस्य “देवच्छन्दांसि पूर्वम्” इति तत्क्रमविशेषवाचि प्रदेशान्तरस्थम्; यथा च “ हिरण्येन षोडशिनस्स्तोत्रमुपाकरोति” इति प्रदेशान्तरस्थस्य तत्कालविशेषवाचि “ समयाविषिते सूर्ये षोडशिनस्स्तोत्रमुपाकरोति” इति प्रदेशान्तरस्थम्; यथा च “ ऋत्विज उपगायन्ति “ इति प्रदेशान्तरस्थस्य “ नाध्वर्युरुपगायेत् “ इति तत्पर्युदासरूपं प्रदेशान्तरस्थम्; एवमुपायनवाक्यस्य हानिवाक्यशेषतया संभवन्त्यां गतौ न विकल्पो युक्तः तदुक्तं पूर्वस्मिन् काण्डे “अपि तु वाक्यशेषस्स्यादन्याय्यत्वाद्विकल्पस्य” इत्यादिना ॥ इति हान्यधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.11 हान्यधिकरणम्\nविदुषो ब्रह्म प्राप्नुवतः पुण्यपापयोर्विमोचनमेकस्यां शाखायां विदुषस्तच्चिन्तनार्थमधीतम्। विमुक्तयोः प्रवेशस्थानमेकस्यां शाखायां पुण्यस्य प्रवेशस्थानं सुहृदो दुष्कृतस्य शत्रव इति। एकस्यां शाखायां विमोचनं प्रवेशस्थानं चेत्युभयमाम्नातम्। सर्वं तच्चिन्तनार्थम्। हानाविति प्रदर्शनार्थम्, हानावुपायने चेत्यर्थः। हानिर्विमोचनम्। उपायनं प्रवेशः। केवलहानावाम्नातायां केवले चोपाय.न आम्नाते, इतरेतरसमुच्चयो न्याय्यः। न विकल्पः, उपायनशब्दस्य हानिवाक्यशेषत्वात्। तच्छेषत्वं च त्यक्तयोः प्रवेशस्थानवाचित्वेन तदपेक्षत्वात्। यथा \"वानस्पत्याः कुशाः \" इत्येतद्वाक्यशेषभूतम् \"औदुम्बर्यः कुशाः\" इति तद्विशेषकं प्रदेशान्तरस्थम्; यथा च \"देवासुराणां छन्दोभिः \" इत्येतद्वाक्यशेषभूतम् \"देवच्छन्दांसिपूर्वम् \" इति प्रदेशान्तरस्थम् ; यथा च \"हिरण्येनह षोडशिनः स्तोत्रमुपाकरोति \" इत्येतद्वाक्यशेषभूतम्  \"समयाविषिते सूर्ये षोडशिनः स्तोत्रम् \" इति ; यथा च \"ऋत्विज उपगायन्ति \" इत्येतच्छेषभूतम् \"नाध्वर्युरुपगायते \" इति। एवमुपायनवाक्यस्य हानिवाक्यशेषतया संभवन्त्यां गतौ न विकल्पो न्याय्यः। तदुक्तम् - \"अपितु वाक्यशेषः स्यादन्याय्यत्वाद्विकल्पस्य \" इत्यादिना।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.11 हान्यधिकरणम्\n।। हानौ तूपायनशब्दशेषत्वात् कुशाच्छन्दस्तुत्युपगानवत्तदुक्त्तम् ।। 26 ।। सन्निधिसमाम्नातानां \"शुक्रं प्रविध्य\" इत्यादीनामतदङ्गत्वमुक्त्तम्, तथा सन्निधिसमाम्नातहानोपायनचिन्ताऽनन्तरं प्राप्तेति सङ्गतिः । सर्वविद्याङ्गमास्थेय मिति - अङ्गशब्देनापेक्षितमुच्यते । प्रहीणविषयत्वाच्चोपायनस्येति - प्रहीणविषयशब्देन प्रहीणसम्बन्ध\nउच्यते, उपायनम्- अन्यत्र प्रवेशः, सुकृतमुपयन्तीति श्रुत्यनुसारादुपायनमित्युक्त्तम्, प्रहीणसंबन्धित्वादुपायनस्य, प्रहीणस्य कर्मणःक्कचित्प्रवेशो ह्यवश्यम्भावीत्यर्थः । तच्चिन्तनं च विधीयमानमिति - तत्क्रतुन्यायात् \"एतमितः प्रेत्याभिसम्भविताऽस्मीति यस्य स्यादद्धेति, इति करणश्रवणात् अभिसम्भवानीत्यनुसन्धानस्य श्रुत्या च विधीयमानत्वं सिद्धम् । सर्वविद्याङ्गम् - हानोपायनचिन्तनस्य तत्सिध्द्यर्थतत्वात् तच्चिन्तनं सर्वविद्याङ्गमित्यर्थः, एवं विषयः शोधितः । संशयमाह - तत्रेति । विकल्परेन्- विकल्पेन तिष्ठेयुरित्यर्थः । विकल्पेरन्निति च पाठोऽस्ति, हानेरुपायनस्योभयस्य चिन्तनानि च विहितानि किं विल्पेरन्? उत समुच्चीयेरन्? किमुपायनं हानिशेषतया विद्याङ्गम्? उत स्वन्त्रतयेति, किमुपायनवाक्यं शास्वान्तराधीतमपि हानिवाक्यशेषम्? उत स्वतन्त्रं?, किं कौषीतकिनामुभयाम्नानमुपायनवाक्यस्य हानिवाक्यशेषताविरोधि, नेति, विरोधित्वे उपासनवाक्यस्य स्वातन्त्रादुपायनं स्वातन्त्रेण विद्याङ्गमिति तन्निन्तनानां विकल्पः, उभयम्नानं शेषत्वाविरोधि चेदुपायनवाक्यस्य हानिवाक्यशेषत्वेनोपायनस्य हानिशेषतया विद्याङ्गत्वमिति चिन्तनानां समुच्चयः । अत्रेदमित्यादि - हानाविति\nप्रदर्शनार्थम् । उपायनस्यापि प्रदर्शनार्थमित्यर्थः, उपायनशब्दशेषत्वादित्युक्त्ते उपायनशब्दस्य अन्यच्छेषभूतमिति प्रतिभातीति\nतद्वयावृत्यर्थं व्याचष्टे । उपायनशब्दस्य हानिवाक्यशेषत्वादिति - हानिवाक्यस्योपायनशब्दः शेषेः इत्यर्थः । विपरीतं किं न स्यादित्यत्राह - उपायनवाक्यस्येति । तदुपपादयति - विदुषेति । प्रदानस्य तदुपयोगित्वेन प्राप्तं हि शेषभूतम्, अत्र ब्रह्म विदुषोऽपेक्षितत्वेन प्रधानं सुकृतदुष्कृतग्रहाणं तदेव हि तस्य प्रयोजनम्, प्रहाणोपयोगी ह्यन्यत्र प्रवेशः, तस्माद्वानिवाक्यं प्रत्युपायनवाक्यं शेषभूतमित्यर्थः । हानिः प्रवेशवाक्ययोः प्रधानशेषभावे दृष्टान्तो माभूदिति तद्वयावृत्त्यर्थमाह - प्रदेशान्तरेति । कालापिन एके शाखिनः, शाखन्तराम्नातं वाक्यं वनस्पति\nसामान्यवाचि, तस्य विशेषाकाङ्क्षायां तत्समर्थकत्वेन शेषभूतमित्यर्थः । तथेति - देवदैवत्यान्यसुरदैवत्यानि च च्छन्दासि, तत्रानिर्द्धारितक्रमविशेषस्य वाक्यस्य क्रमविशेषनिर्द्धारणमुखेन शेषभूतमित्यर्थः । देवासुराणामिति देवासुराशब्दक्रमादेव च्छन्दःक्रमो ज्ञायत इति न वाक्यन्तरापेक्षेति चेत्- न, क्रमाविवक्षायामप्यल्पाच्तरत्वाद्देवशब्दस्य पूर्वनिपातसम्भवेन वाक्यान्तरापेक्षणात् । स्तोत्रम् - गानविशेषविशिष्टोच्चारणम्, शस्त्रम्- एकस्वरोच्चारणम्,\nउपाकरणं प्रस्तावः, अत एवोपाकर्मणि चोपकरणशब्दप्रयोगः, अध्ययनारम्भत्वात् उपाकारेति- प्रस्तौतीत्यर्थः, समयाविषिते- ईषदुदित इत्यर्थः । अनिर्द्वारितकालविशेषस्य वाक्यस्य कालविशेषं प्रतिपादयद्वाक्यं शेषभूतमित्यर्थः । तथेति - सामान्यप्राप्तमुपगानमृतिवग्विशेषे व्यवस्थापयद्वाक्यं सामान्येनोपगानवाचिवाक्यस्य शेषभूतमित्यर्थः । अविोषप्राप्तस्य - उपगानस्येत्यध्याहारः, इमान्युदाहरणानि कर्मविचारोक्त्तानि, अमीषां वाक्यानां शास्वन्तराम्नातवाक्यं प्रतिशेषत्वानभ्युपगमे किं स्यादित्यत्राह - एवं सामान्येनेति । स चेति -\nपक्षिकबाधगर्भविक्लपं विना समुच्चयेन गतौ सम्भवन्त्यामित्यर्थः । तदुक्त्तमिति सूत्रखण्डः । तं पूरयति - पूर्वस्मिन् काण्डे इति ।\nएकवाक्यत्वादिति - अन्योऽन्यशेषशेषिभावेनान्वयादेकवाक्यत्वं । केवलस्य हानस्य केवलस्य चोपायनस्याभावात् - अप्रामाणिकत्त्वात् । विकल्पो नोपपद्यते - सर्वोषनिषत्सु उभयमुक्त्तं भवतीति विकल्पो इत्यर्थः । कौषीतकिनामिति\n- अन्यतरोक्त्तावप्यन्यतरस्याप्राप्तत्वात् सर्वत्र हानमुपायनं चोक्त्तं भवतीत्यविशेषपुनश्श्रवणमेव, अतस्तत्प्रतिपत्तृभेदादिति वक्त्तुं युक्त्तमित्यर्थः । परे तु हानोपायनचिन्ताविकल्पसमुच्चयविषयं विचारमनिच्छन्तो वस्तुविषयं विचारमाचक्षते, उभयाग्नानेन सन्देहः, उपायनाम्नाने हानिरार्थिकी, केवलहान्याम्नाने विशयः, किं सुहद्दुहृद्भिरुपायनं हान्या सन्निपतेत्,? उत नेति, अश्रुतत्वादन्यकर्तृके हानेरन्यकर्तृकोपायनस्यावश्यंभावाभावद्विद्यान्तरशेषतया श्रुतस्यान्यत्र प्रतीत्ययोगाच्च नोपायनं संनिपततीति पूर्वपक्षं कृत्वा उपायनस्यकौषीतकीवाक्ये हानशेषतया समधिगतत्वात्सन्निपतति, अनुष्ठेयोपसंहारस्यैव विद्यैकत्वापेक्षा, न तु स्तुत्यर्थया कीर्तितस्य, तस्य तूपसंहारो विद्यान्तरेऽपि यूज्यते, अर्थवादान्तरस्य अर्थवादान्तरापेक्षा दृष्टा \"एकविंशो वा इतरोऽसावादित्यः\" \"द्वादश मासाः पञ्चर्त्तवस्त्रय इमे लोका\" इत्यर्थवादसाकाङ्क्षः \"त्रिष्टुभौ भवतः सेन्द्रियत्वाय\"सत्ययमपि \"इन्द्रियं वै त्रिष्टुप्\" इत्यादिसापेक्षो दृष्टः, अतो विद्यास्तुतिप्रकर्षायोपायनं सन्निपतति, शाखान्तरे श्रुतस्यान्यत्रापेक्षायां दृष्टा\nन्ताः कुशादयः, गुणोपसंहारचिन्तायां स्तुत्युपसंहारचिन्ता प्रासङ्गिकीति, विचारान्तरं च कुर्वतेविधूननं नाम किं हानम्? उतार्थान्तरम्?, अमूर्त्तद्रव्येषु कम्पनायोगाच्चलनवद्वस्तुगतं कार्यान्तरप्रतिबन्धनं लक्षणयोच्यत इति पूर्वपक्षं कृत्वा लक्षणायामपि सन्निहितोकपायनपदानुसारेण प्रहाणलक्षणोचिता, साखान्तरस्य शाखान्तरेऽपि सन्निधौ\nदृष्टान्ताः कुशादयः, उपायनशेषत्वादिति वक्त्तव्ये \"शब्दशेषत्वा\"दिति निर्देशोऽन्यगतसुकृतदुष्कृतयोरन्यत्र प्रवेशासम्भवेन स्तुतिपरत्वाभिप्राय इति चाहुः । अपरेषामपि तुल्यम्, अन्ये तु स्तुत्यर्थत्वमानदृत्य हानोपायनयोर्योगान्ते चिन्त्यत्वमिच्छन्तश्चिन्ताविकल्पसमुच्चयनिर्द्धारणायकेवलहानोपायनोपसंहारः- प्राप्तस्यावचने कारणान्तराभावात् इति पूर्वपक्षं कृत्वाऽनारभ्याधीतसर्वविद्यासाधारणकौषीतकीवाक्यैकदेशप्रतिपन्नोपायनस्य सर्वहानवाक्यानां शेषत्वात्, केवलहानश्रवणेऽप्युसंहर्त्तव्यमित्याहुः, अत्र व्रूमः- अत्र साक्षात्सङ्गत्यभावः परैरेवाभ्युपेतः, तस्यां सम्भवन्त्यां प्रासङ्गिकविचारपरत्वमयुक्त्तम्, ननूपरितानाधिकरणद्वयं तवापिप्रासङ्गिकमिति चेत्स- त्यं, सोऽस्माकं युज्यते, न तु भवतः, अधिकरणविशेषश्चाद्भावनियामकाभावात्, प्रासङ्गिकेन हि विचारेण प्रसञ्जकानन्तरभाविना भाव्यं, गुणोपसंहारः प्रसञ्जकश्चेत् स्तुयुपसंहारचिन्तया द्वितीयादनन्तरं वा पादान्ते वा भवितव्यम्, न तु मध्ये विशेषहेतेवभावात्, अस्माकन्तु हान्यादिविचारे साक्षात् सङ्गते सति हान्यादेः समयविशेषादिचिन्तायास्तदनन्तरभावित्वं हि युज्यते, अतः सङ्गत्यन्यथाऽनुपपत्त्या हान्यिादचिन्ताविषयो विचारो भवितुमर्हति, केवलहानावुपायनं सन्निपतेन्न वेति विचारा नघटते सकलकर्मप्रहाणप्रत्यभिज्ञापनेन विहितत्वादुपायनस्य, क्रत्वव्यभिचारिजुहूप्रत्यभिज्ञापनेन विहितपर्णताया इव सर्वासु विद्यासु सन्निपातोपपत्तेर्न्यायान्तरनिरपेक्षत्वात्, विद्यान्तरगोचरार्थवादस्यार्थवादान्रेण सन्निपादोपपत्तिरपि दुर्वचा, एकविंशत्वार्थवादादिवत् साकाङ्क्षत्वाभावात्, एकविंशत्वस्यापेक्षिकत्वात्तत्रापेक्षणीयप्रतिपतित्तिराकाङ्क्षिता, नैवं विधूननश्रुतेरुपायनमपेक्षितम्, न हि वटुः पटहध्वनिभिर्विधूतनिद्र इत्युक्त्ते निद्राया अन्यैरुपायनगपेक्षितम्, तथा्रिपि रक्त्तपटन्यायेनोत्थापिताकाङ्क्षं सन्निपततीति चेत्- न, अतिप्रसङ्गात्, पुनश्च किंप्रभावा विद्येत्यप्याकाङ्क्षामुत्थाप्य \"भाति च तपति च कीर्त्या यशसा ब्रह्मयर्चसेन य एवं वेद\" \"नास्वाब्रह्मवित्कुले भवति\" इत्यादयोऽर्थवादाः कस्मान्नाकृष्येरन्, पुरुषान्तरगतसुकृतदुष्कृतयोः पुरुषान्तरसंक्रमणानुपपत्त्या स्तुतिमात्रमिति चेत्- न, क्रियोत्तीर्णयोः कर्तृविषययोरीश्वरनिग्रहानुग्रहहयोः पुरुषान्तरे फलदानानुगुण्यलक्षणसंक्रणोपपत्तेः। ननूपायनस्य सर्वविद्याशेषत्वे तच्चिन्तनस्य सार्वत्रिकत्वं स्वयमेव सिध्यतीति नारम्भणीयता स्यादिति चेत्- न, पृथगाम्नानसामर्थ्यस्य पूर्वपक्षहेतोः स्थितत्वादराम्भोपपत्तेः ।। 26 ।।\n।। हान्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.11 हान्यधिकरणम्\n30. शाखे द्वे मुक्तिभाजः क्वचन कथयतः पुण्यपापप्रहाणं  \nब्रूतेऽन्या तत्प्रवेशं प्रियतदितरयोर्दायसंक्रान्तिकाले ।  \nहानञ्चोपायनञ्च क्वचिदिति पृथगाम्नातसंपर्कसिद्धिः  \nवाक्यं शाखान्तरस्थं भवति हि विहिताकाङ्क्षया वाक्यशेषम् ॥\n31. इत्थं ब्रह्मज्ञकर्मत्यजनमितरसंक्रान्तिसम्पृक्तमस्तु  \nस्याच्चिन्तायां व्यवस्था पृथगनुपठनादित्यसत् कॢप्तिदौस्स्थ्यात् ।  \nसर्वेषां मुक्तिभाजां द्वितयमपि यथोपास्ति साध्यं समानं  \nतच्चिन्तासौ तथा तन्महिमविद इति स्थापनीयोभयत्र ॥\n32. कर्त्रा तेनैव भोग्यं शुभमितरदपि स्थापितं कर्मकाण्डे  \nतस्माद् ब्रह्मज्ञकर्म द्विषति सुहृदि वा नापतेदित्ययुक्तम् ।  \nविद्यामाहात्म्यतो यद्विगलति विदुषः कर्म तत्साध्यतुल्यं  \nविद्वत्प्रद्वेषभक्त्योः फलमिति कथने वाक्यतात्पर्यसिद्धेः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.11 हान्यधिकरणम्\n30. अत्र ब्रह्मविद्यासन्निधिसमाम्नातानां 'शुक्रं प्रविध्य' इत्यादीनां ब्रह्मविद्यानङ्गत्वमुक्तम् । तथा सन्निधिसमाम्नातहानोपायनचिन्ता अनन्तरं प्राप्तेति सङ्गतिः । अथवा 'शुक्रं प्रविध्य' इत्यादिमन्त्राणां लिङ्गात् तत्तत्कर्मशेषत्वमुक्तम्, इह पुनरुपायनस्य प्रहाणविषयत्वरूपार्थसामर्थ्यलिङ्गात् उभयोरन्योन्यान्वयनियमेनोभयोरुभयत्रानुसन्धेयत्वमुच्यत इति सङ्गतिः । तदर्थविचारस्तु - 'अश्व इव रोमाणि विधूय पापं चन्द्र इव राहोर्मुखात्' 'तथा विद्वान्पुण्यपापे विधूय' इति क्वचित् सुकृतदुष्कृतयोर्हानिचिन्तनमाम्नातम्, 'सुहृदस्साधुकृत्यां द्विषन्तः पापकृत्याम्' इत्युपायनचिन्तनं क्वचिदाम्नातम्, क्वचिदुभचिन्तनम् 'तत्सुकृतदुष्कृते धूनुते तस्य प्रिया ज्ञातयस्सुकृतमुपयन्ति अप्रिया दुष्कृतम्' इति । तत्र किं हानिचिन्तनोपायनचिन्तनोभयचिन्तनानि समुच्चीयेरन् उत विकल्पेरन्निति । किमुपायनं हानिशेषतया विद्याङ्गमुत स्वतन्त्रतयेति । किमुपायनवाक्यं शाखान्तराधीतमपि हानिवाक्यशेषभूतं उत स्वतन्त्रम् । किं कौषीतकीनामुभयाम्नानमुपायनवाक्यस्य हानिवाक्यशेषताविरोधि नेति । अत्र विषयं विशोध्य उद्ग्रन्थमेव पूर्वपक्षं निराकुर्वन् सैद्धान्तिकमर्थं सम्यगेव प्रमाणन्यायाभ्यामुपपादयति - शाखे द्वे इति । अयमत्र शब्दान्वयः - द्वे शाखे मुक्तिभाजः पुरुषस्य पुण्यपापप्रहाणं क्वचित् कथयतः । अन्या पुनः शाखा प्रियतदितरयोर्दायसंक्रान्तिकाले पुण्यपापप्रवेशं ब्रूते । प्रियाप्रिययोः पुण्यपापसङ्क्रान्तिमाचष्ट इत्यर्थः । क्वचित् शाखायां हानञ्चोपायनञ्च समुच्चित्य कथितमिति अन्यत्र पृथगाम्नातयोस्तयोस्सम्पर्क एव न्यायानुगृहीतप्रमाणविषयत्वेन सिध्यति । असन्निहितानां शाखान्तरस्थानां वाक्यानामन्योन्यान्वयसिद्धिः कथं स्यादित्याशङ्क्य सर्वशाखाप्रत्ययन्यायमेव प्रागुक्तमिह प्रत्यभिज्ञापयति - वाक्यमिति ॥31. पूर्वं हानोपानयोर्वैकल्पिकत्वं पूर्वपक्षिणोक्तं प्रमाणतर्काभ्यां परिहृतम्, तर्हि मा भूत् तयोर्वैल्पिकत्वम्, तथापि तच्चिन्तने वैकल्पिकत्वं स्यादित्याशङ्क्य तदपि नेत्याह - इत्थमिति । अयमत्र शब्दार्थः - इत्थं ब्रह्मज्ञानां कर्मत्यजनं कर्मप्रहाणं प्रियाप्रिययोस्सङ्क्रान्तिसम्पृक्तमस्तु नाम । चिन्तायां पुनर्व्यवस्था विकल्प एव भवतु । कुत इत्यत्राह - पृथगनुपठनादिति । तत्प्रतिक्षिपति - असदिति । सर्वत्रैकरूप्येण कल्पने सम्भाव्यभाने सत्यपि वैरूप्येण कल्पनाया अन्याय्यत्वादित्यर्थः । तदिदमाह - कॢप्तिदौस्स्थ्यादिति । वैरूप्यकल्पनाया अन्याय्यत्वमेव विशदं प्रकाशयति - सर्वेषामिति । सर्वेषामपि मुक्तिभाजां द्वितयमपि हानमुपायनमुभयमपि यथोपासनं साध्यं समानमेव । एवं हानमुपायनञ्च पुण्यपापयोरस्तीत्युक्तम् । तद्वत् हानोपायनचिन्ता च ब्रह्मविन्माहात्म्यविद उपासकस्याधिकारिणः कर्तव्येत्युभयत्र हानोपायनयोरपि चिन्ता स्वीकार्या । यथोपासनं फलप्राप्तिरिति नियमेन हानोपायनचिन्ताऽभावे हानोपायनरूपफलप्राप्तेरयोगात् । लोके खलु इष्टानिष्टचिन्तयोरिष्टानिष्टफलप्राप्तिस्स्वफलमेवेति हि सर्वे मन्यन्ते । अतो हानोपायनयोर्ब्रह्मविद्याफलत्वात् उपासनदशायां फलचिन्तनं कर्तव्यमेवेति निर्णयः । श्रूयते हि उपासनदशायां फलचिन्तनम्, 'ब्रह्मलोकमभिसम्भवानि' 'एतमितः प्रेत्याभिसम्भवितास्मि' इत्यादि । 'विष्णुर्जयतु नासुरः' इति ब्रह्मविदां विष्णुभक्तिविरोधिनिराकरणं प्रार्थनीयतया फलमेवेति सुप्रसिद्धमेव ॥32. नन्वत्र प्रियाप्रिययोस्सुकृतदुष्कृतसङ्क्रान्तिरुपदिष्टा सेयं विरुद्धैव, नह्यन्येन कृतं कर्मान्यत्र सङ्क्रामति, न ह्यन्यकर्मफलमन्यत्रोत्पद्यते, अकृताभ्यागमकृतविप्रणाशप्रसङ्गात्, तेन विरूद्धमेतद्भवदुक्तमित्याशङ्कते - कर्त्रेति । अयमत्र शब्दान्वयः - यः करोति कर्म तेनैव कर्त्रा तत्फलं भोग्यमिति कर्मकाण्डे स्थापितम् । दृश्यते हि 'शास्त्रफलं प्रयोक्तरि' इति । तस्मात् ब्रह्मज्ञकर्म शत्रौ मित्रे वा सङ्क्रामतीति न घटते । तदिदं प्रतिक्षिपति - अयुक्तमिति । विद्यामाहात्म्यत इति - अयमर्थः - न ह्यस्माभिर्ब्रह्मविन्निष्ठपुण्यपापयोः प्रियाप्रिययोस्सङ्क्रान्तिरुच्यते, नापि प्रियाप्रियफलयोस्सुहृदि दुर्हृदि वा जननम्, अपि तु स्वकर्मफलमेव सुहृदां दुर्हृदामप्युच्यते । यो हि ब्रह्मविद्विषये प्रीणाति यश्च तस्मै द्रुह्यति तयोरुभयोरपि स्वाचरितस्य सुकृतस्य दुष्कृतस्य च निष्फलत्वायोगात् स्वकीयकर्मफलमेवोच्यते । तर्हि स्वकर्मफलभोगे कर्मफलसंक्रान्तिवचनं कथं स्यात् ? तदिदमवहितमनाश्शृणु, अन्यकर्मणोऽन्यत्र संक्रान्तेरयोगात् अन्यकर्मफलस्यान्यत्र जननायोगाच्च न कर्मसंक्रान्त्यतिदेशो नापि फलजननातिदेशः, अपि तु तत्तत्कर्मफलपरिमाणमेवोच्यते । परमकारुणिकेन भगवता यावत्पुण्यफलमध्यात्मवित्सु न दत्तं तावत्पुण्यफलमध्यात्मविदनुकूलेषु स्वकृतानुकूल्यफलतया दीयते । यावत्पापफलमध्यात्मवित्सु न दत्तं तावत्पापफलमध्यात्मवित्प्रतिकूलेषु स्वकृतप्रातिकूल्यफलतया दीयत इति । तेनाध्यात्मविदनुकूलप्रतिकूलयोर्दीयमानफलपरिमाणप्रदर्शनमात्रमत्रोच्यते न पुनरन्यकर्मणामन्यत्र संक्रान्तिरिति सर्वं समाहितम् ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.11 हान्यधिकरणम्\n'शुक्रं प्रविध्ये'त्यादि विद्यासन्निधिसमाम्नातमन्त्रविचारप्रसंगात्सन्निधिसमाम्नातहानोपायनविषयचिंतान्तरं प्रस्तूयत इति संगतिः। 'अश्व इव रोमाणि विधूय पापं चन्द्रइव राहोर्मुखात्प्रमुच्य। धूत्वा शरीरकृतं कृतात्मा ब्रह्मलोकमभिसंभवानी'ति छन्दोगा मुच्यमानस्य पाप्मनां हानमात्रमामनंति। शाट्यायनिनस्तु 'तस्य पुत्रादायमुपयंति सुहृदस्साधुकृत्वां द्विषतः पापकृकत्या'मिति तेषां सुहृद्द्विषत्कर्तृकमुपायनमात्रमामनंति। कौषीतकिनस्तूभयमप्यामनंति 'तत्सुकृतदुष्कृते विधूनुते तस्य प्रिया ज्ञातयस्सुकृतमुपयन्ति अप्रियादुष्कृत'मिति। सर्वमिदमनुचिंतनार्थं\" न केवलं विद्यामहिमप्रख्यापनार्थं विद्याप्रकरणपाठस्य स्थानगुणादिपाठवदनुचिंतनार्थत्वात्। 'ज्यायान्दिव' इत्यादाविव विरोधाभावाच्च। शांडिल्यविद्यायां 'एतमितः प्रेत्याभिसम्भविताऽस्मी'ति फलभूताया ब्रह्मप्राप्तेरनुचिंतनीयत्वोक्तेः। इहापि 'अश्व इव रोमाणि' इति मंत्रे तदुक्तेः। एवमुचिंतनीययोर्हानोपायनयोरेकैक- मुभयंच विकल्पेनानुचिंतनीयमुतोभयमपि सर्वत्रोपसंहारणीयसित्युपायनस्य हानं\" प्रत्यशेषत्वशेषत्वाभ्यां संशये पूर्वपक्षः। हानमात्रश्रुतावुपायनं उपायनमात्रश्रुतौ हानं च नोपसंहायं। उपसंहारप्रयोजनस्य विद्यैक्यस्याभावात्। ननु विद्यैक्याभावेऽपि हानोपायनयोः परस्परापेक्षयोपसंहारः स्यात्। उपायनं हि हानमन्तरेणानुपपन्नं हानमपेक्षते, हानमप्युपायनमपेक्षत एव। अवश्यं हि कुतश्चित्प्रहीणं किंचिदुपैति यथाऽश्वात्प्रहीणं रोमबृन्दं भूभागमिति चेत् सत्यं।र अर्थस्वभावस्तथैव। अनुचिंतनं\" त्वेकैकस्योभयस्य च विकल्पेन कार्यंन समुच्चयेन। समुच्चयस्य सर्वत्र कौषीतकिवाक्येन प्राप्तिसंभवेन शाखान्तरेष्वेकैकाम्नानस्य विकल्पार्थत्वाभावे वैयर्थ्यापत्ते-। नचाध्येतृभेदेन सार्थक्यमिह वक्तुं शक्यम्। अविशेषपुनश्श्रवणाभावात्। अतश्शाखाभेदेनैकैकस्योभयस्य च श्रवणमुदितानुदित होमवद्विकल्पार्थमित्येव न्वाय्यम्। नचेदं विद्याभेदेन व्यवस्थापयितुं शक्यम्। हानस्य ब्रह्मप्राप्त्यर्थं\" सर्वासु विद्यास्वपेक्षितत्वादिति। सिद्धान्तस्तु- एकैकश्रुतावन्यदप्युपसंहार्यम्। शाट्यायनिशाखायां दायसंक्रमण द्दष्टान्तेनह्येवमेव गम्यते। यथा मुच्यमाने धने तंप्रति यथेष्टविनियोगार्हता हीयते। पुत्रान्प्रतिच सा सम्पद्यते। एवं तस्य पुण्यपापयोस्तं प्रति फलजननार्हता हीयते। प्रियाप्रियान्प्रतिच सम्पद्यते इति श्रुतिषु कतहानोपायनशब्दाभ्यां विवक्षितमिति तत्र हानं ब्रह्मप्रेप्सो- फलरूपत्वात्ततक्रतुन्यायतस्सर्वविद्यानुसन्धेयतयोपसंहर्तव्यमिति तदुपापदकत्वेन तच्छेषतया फलभूतमुपायनमपि सर्वत्रोपसंहर्तव्यम्। पुण्यपापयोः फलजननार्हत्वस्यान्यत्र संक्रान्तो हि हानमुपपद्यते। सङ्कीर्तनप्रायश्चित्तादिभिरनष्टतया विद्यमानयोस्तयोः फलजनकत्वावश्यम्भावात् दायद्दष्ठान्तानुगुण्याच्च। ततश्च यथाकालं नवीना वानस्पत्याः कुशा इति सामान्यवचनस्यौदुंबर्यः कुशा इति शाट्यायनिनां विशेषवचनं\" वाक्यशेषतामापद्यते। देवासुराणां छंदोभिरित्यविशेषवचनस्य 'देवछंदांसि पूर्व'मिति क्रमविशेषवचनं 'हिरण्येन षोडशिनस्स्तोत्रमुपाकरोती'ति सम्याविषितशब्दोक्तसूर्यास्तमयमन्निहितकालविशेषविष- यनियमार्थविशेषवचनं 'ऋत्विज उपगायन्ती' त्यविशेषवचनस्य शाखान्तराम्नातस्य भाल्लविनां 'नाध्वर्युरुपगाये' दित्यनध्वर्युविषयतापादकं विशेषवचनमिति। एवं सामान्येनावगतमर्थं विशेषे व्यस्थापयितुं क्षमस्य वाक्यस्य तच्छेषत्वानङ्गीकारे तयोर्विकल्प एष्टव्यः। स च गतौसत्यां न युज्यते। तदुक्तं पूर्वकाण्डे 'अपितु वाक्यशेषस्स्यादन्याय्यत्वाद्विकल्पस्य विधीनामेकदेशः स्या'दिति। 'यज्ञेषु ये यजामहं करोति नानूयाजे'ष्वित्याना- रभ्य श्रूयते। तत्र सामान्यतस्सर्वयज्ञेषु येयजामहस्य विधिस्ततो विशिष्यानूयाजेषु तन्निषेध इति पर्युदासाधिकरणे पूर्वपक्षः कृतः। तत्र सिद्धान्तसूत्रमिदम्। तथा सत्यनूयाजेषु येयजामहतन्निषेधयोः\" षोडशिग्रहणाग्रहणयोरिव विकल्पो भवेत्। नचाहवनीयपदशास्रवदिह सामान्यविशेषन्यायः प्रवर्तते। तत्र होमासामान्यद्वारा पदशास्रविषये होमे प्राप्तव्यपर्यवसानादाहवनीयशास्रात्प्रागेव आहत्यहोमविशेषविषयतया तत्र शीघ्रप्रवृत्तिकेन पदशास्रेणापहृतविषयविशेषमाहवनीयशास्रं\" तदितराविशेषविषयं व्यवतिष्ठत इति युक्तम्। इह तु सामान्यविषयमपि विधिशास्रमेवानूयाजानपि क्रोडीकृत्य प्रथमं प्रवर्तत इति वक्तव्यम्। अन्यथा प्रसक्त्यभावेन निषेधायोगात्। एवं शास्रप्राप्तस्य शास्रान्तरेण सर्वथानिषेधे प्रापकशास्रस्य अप्रामाण्यं स्यात्-अतस्तत्परिहारार्थं\" अनूयाजेषु येयजामहविधिनिषेधयोर्विकल्पोऽङ्गीकार्यस्स्यात्। सचान्याय्यः। तस्मात् नानूयाजेष्वित्ययमंशः पर्युदासवृत्त्याऽनूयाजव्यतिरिक्तपरो यज्ञेषु येयजामहमित्यत्र यज्ञविशेषणसमर्पकतया तदेकदेशतामश्र्नुत इति सूत्रार्थः। एवं शाखान्तरम्नातोपसंहारेण सर्वास्वपि शाखासु हानोपादानशब्दवत्तवाविशेषो लभ्यत इत्यविशेषपुनश्श्रवणसत्त्वात् तस्याध्येतृभेदेन परिहर्तुं शक्यत्वाच्च। पूर्वतंत्रसूत्रोक्तन्यायेनात्राप्यष्टदोषदुष्टो विकल्पो न समाश्रयणीय इति हानोपादानद्वयं समुच्चयेनानुसन्धेयत्वादुपसंहार्यम्। नन्वन्यदीययोः पुण्यपापयो रन्यत्र संक्रमाणायोगात् प्रियाप्रिययोस्तत्संक्रमवचनं ब्रह्मविन्महिमप्रख्यापनार्थं, ब्रह्मवित्सु भक्तिरभ्युदयाय भवति द्वेषोऽनर्थायेत्येतद्बोधनार्थंवा। अतो नोपायनं श्रुतमुपसंहृतंवाऽनुसन्धेयम्। मुच्यमानानां पुण्यपापसंस्पर्शस्तु ब्रह्मज्ञानेन तयोर्नाशादेव भविष्यति। 'क्षीयन्तेचास्य कर्माणि तस्मिन्द्दष्टेपरावरे' इति श्रुतेरितिचेन्मैवं। 'यतेनश्चकृमावयं यद्वा यदन्यकृतमारिम ऋतामामुञ्चतांहसः यदन्यकृमारिमे'त्यादिसंत्रवर्णतोऽन्यकर्म- फलस्यान्यानुभाव्यत्वप्रतितेः। वैश्वानरेष्ट्यपूर्वन्यायेनान्यस्थितस्यैवान्यत्र फलजनकत्वोपपत्त्याऽन्यसंक्रमवचनाना- मन्यत्र फलजननतात्पर्यसम्भवात्। 'क्षीयंते चास्य कर्माणी'त्यादिवचनानां ब्रह्मविदि तत्कर्मणां फलाजननतात्पर्यसंवाच्च।। संग्रहकारिका।। सुकृतदुष्कृतयोर्विदुषः क्वचिन्निगमसीमनिहानमुदीरितम्। क्वचन संक्रमणं प्रियवैरिणोस्तदुभयं क्वचन प्रतिपादितम्। हानंविद्याविशेषप्रकरणपठने सत्यपिस्यादपेक्षा- सामर्थ्यात्सर्वविद्यान्वयि तदनुसरन्नन्यतस्संक्रमश्च। हानं शेष्यस्य विद्याव्यभिचरितसमायोगिविद्यैकाकार्यं\" तद्द्वारा सर्वविद्यासम्धिगतिरतो युज्यते संक्रमस्य।। एवंसत्यपि हानसंक्रमयुगं सर्वासु विद्यास्विदं\" गृह्णीते नियमेन नैव तु समुच्चित्यानुसन्धेयताम्। हानोपायनयोस्तदाहि पृथगाम्नातं निरर्थं भवे- दुक्ताध्येत्रभिदाविशेषपुनराम्नाने हि साफल्यता।। मैवं हानवचोऽन्वयं कलयते संक्रांतिवाक्यंकुशा- च्छन्दस्तुत्युपगानवर्णननयाच्छाखान्तरेऽपि स्थितम्। हानोपायनयोस्ततश्च पृथगाम्नानस्य वैधुर्यतः\" सिध्यत्येव तयोस्समाधिषु समुच्चित्यानुसन्धेयता।। इति हान्यधिकरणम्।।11।।"
                            }
                        ]
                    },
                    {
                        "verse_number": 26,
                        "original_text": "Adhikarana 3.3.12 साम्परायाधिकरणम्\nसांपराये तर्तव्याभावात् ; तथा ह्यन्ये॥3.3.27॥\nछन्दत उभयाविरोधात्॥3.3.28॥\nगतेरर्थवत्त्वमुभयथा॥3.3.29॥\nउपपन्नस्तल्लक्षणार्थोपलब्धर्लोकवत्॥3.3.30॥\nयावदधिकारमवस्थितिराधिकारिकाणाम्॥3.3.31॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.12 साम्परायाधिकरणम्\nसुकुतदुष्कृतयोर्हानमुपायनं च सर्वासु विद्यासु चिन्तनीयमित्युक्त्तम्; तद्धानं किं देहवियोगकाले देहादुत्क्रान्तस्याध्वनि च? उत देहवियोगकाले एवेति विशये उभयत्रेति युक्त्तम्, उभयथा श्रुतत्वात्; एवं हि कौषीतकिनः समामनन्ति \"स एतं देवयानं पन्थानमापद्याग्निलोकं गच्छति\" इत्युपक्रम्य \"स आगच्छति विरजां नदीं तां मनसाऽत्येति तत्सुकृतदुष्कृते धूनुते\" इति अत्र वाक्ये अध्वनि सुकृतदुष्कृतहानिः प्रतियते ताण्डिनस्तु \"अश्व इव रोमाणि विधूय पापं चन्द्र इव राहोर्मुस्वात्प्रमुच्य धूत्वा शरीरमकृतं कृतात्मा ब्रह्मलोकमभिसम्भवानि\" इति अत्र तु देहवियोगकाल एवेति प्रतीयते; शाट्यायनकेऽपि \"तस्य पुत्रा दायमुपयन्ति सुहृदः साधुकृत्यां द्विषन्तः पापकृत्याम्\" इति पुत्रेषु दायसंक्रान्तिसमकालं सुकृतदुष्कृतसंक्रमणं श्रूयमाणं देहवियोगकाल इति गम्यते अतः सुकृतदुष्कृतयोरेकदेशो देहवियोगकाले हीयते; शेषस्त्वध्वनि इति प्राप्ते उच्यते- साम्पराये इति साम्पराये देहादपक्रमणकाले एव विदुषः सुकृतदुष्कृते निरवशेषं हीयेते कुतः? तर्त्तव्याभावात् - विदुषो देहवियोगात्पश्चात्सुकृतदुष्कृताभ्यां तरितव्यभोगाभावात्, विद्याफलभूत ब्रह्मप्राप्तिव्यतिरेकेण हि सुकृतदुष्कृताभ्यां भोक्त्तव्ये सुखदुःखे न विद्येते तथा ह्यन्ये देहवियोगादूर्ध्वं ब्रह्मप्राप्तिव्यतिरिक्त्तसुखदुःखोपभोगाभावमधीयते अशरीरं वा व सन्तं न प्रियाप्रिये स्पृशतः\" \"एष संप्रसादोऽस्माच्छरीरात्समुत्थाय परं ज्योतिरुपसंपद्य स्वेन रूपेणाभिनिष्पद्यते\" \"तस्य तावदेव चिरं यावन्न विमोक्ष्ये अथ सम्पत्स्ये\" इति। 27।\nएवमर्थस्वाभाव्यात्सुकृतदुष्कृतहानिकालेऽवधृते सत्युभयाविरोधेन श्रुतेरर्थस्वभावस्य चाविरोधेन छन्दतः- यथेष्टं पदानामन्वयो वर्णनीयः कौषीतकीवाक्ये \"तत्सुकृतदुष्कृते धूनुते\" इति चरमश्रुतो वाक्यावयवः \"एतं देवयानं पन्थानमापद्य\" इति प्रथमश्रुतावयवात्प्रागनुगमयितव्य इत्यर्थः अत्र पूर्वपक्षी प्रत्यवतिष्ठते -। 28।\nसुकृतदुष्कृतयोरेकदेशस्य देहवियोगकाले हानिः, शेषस्य च पश्चादिति उभयथा कर्मक्षये सत्येव गतेरर्थवत्त्वं- देवयानगतिश्रुतेरर्थवत्त्वमित्यर्थः अन्यथा हि विरोधः- देहवियोगकाल एव सर्वकर्मक्षये सूक्ष्मशरीरस्यापि विनाशः स्यात्; तथा सति केवलस्यात्मनो गमनं नोपपद्यते अत उत्क्रान्तिसमये विदुषो निश्शपकर्मक्षयो नोपपन्नः अत्रोत्तरम्। 29।\nउपपन्न एव उत्क्रान्तिकाले सर्वकर्मक्षयः; कथम् तल्लक्षणार्थोपलब्धेः- क्षीणकर्मणोप्याविर्भूतस्वरूपस्य देहसम्बन्धलक्षणर्थोपलब्धेः परं ज्योतिरुपसंपद्यस्वेन रूपेणभिनिष्पद्यते\" \"स तत्र पर्येति जक्षत् क्रीडन् रममाणः\" \"स स्वराड् भवति तस्यर सर्वेषु लोकेषु कामचारो भवति\" \"स एकधा भवति त्रिधा भवति\" इत्यादिषु देहसम्बन्धाख्योऽर्थोह्युलभ्यते अतः क्षीणकर्मणोऽपि सूक्ष्मशरीरयुक्त्तस्य देवयानेन गमनमुपपद्यते कथं सूक्ष्मशरीरमप्यारम्भककर्मविनाशेऽवतिष्ठत इति चेत्- विद्यामाहात्म्यादिति ब्रूमः विद्या हि स्वयं सूक्ष्मशरीरस्याऽनारम्भिकाऽपि प्राकृतसुखदुःखोपभोगसाधनस्थूलशरीरस्य सर्वकर्मणां च निरवशेषक्षयेऽपि स्वफलभूतब्रह्मप्राप्तिप्रदानाय देवयानेन पथैनं गमयितुं सूक्ष्मशरीरं स्थापयति, लोकवत् - यथा लाकेसस्यादिसमृद्धयर्थमारब्धे तटाकादिके तद्धेतुषु तदिच्छादिषु विनष्टेष्वपि तदेव तटाकादिकमशिथिलं कुर्वन्तस्तत्र पार्नायपानादि कुर्वन्ति; तद्वत्। 30।\nअथ स्यात् ज्ञानिनां साक्षात्कृतपरतत्वानां देहपातसमये कर्मणो निरवशेषक्षयाद्देहपातादूर्ध्वं सूक्ष्मशरीरमात्रं गत्यर्थमनुवर्त्तते, सुखदुःखानुभवो न विद्यते इति यदुक्त्तम्, तन्नोपपद्यते; वसिष्ठावान्तरतपःप्रभृतीनां साक्षात्कृतपरतत्त्वानां देहपातादूर्ध्वं देहान्तरसङ्गमः, पुत्रजन्मविषत्त्यादिनिमित्तसुखदुःखानुभवश्च दृश्यते इति अत उत्तरं पठति-नास्माभिः सर्वेषां ज्ञानिनां देहपातसमये सुकृतदुष्कृतयोर्विनाश उक्त्तः; अपि तु येषां ज्ञानिनां देहपातानन्तरमर्चिरादिका गतिः प्राप्ता, तेषां देहपातसमये सुकृतदुष्कृतहानिरुक्त्ता वसिष्ठादीनां त्वाधिकारिकाणां न देहपातानन्तरमर्चिरादिका गतिप्राप्तिः, प्रारब्धस्याधिकारस्यासमाप्तत्वात् तेषां कर्मविशेषेणाधिकारविशेषं प्राप्तानां यावदधिकारसमाप्ति तदारम्भकं कर्म न क्षीयते प्रारब्धस्य हि कर्मणो भोगादेव क्षयः अत आधिकारिकाणां तदारम्भकं कर्म यावदधिकारमवतिष्ठते अतस्तेषां न देहपातादनन्तरमर्च्चिरादिगतिप्राप्तिः। 31।\n।। साम्परायाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.12 साम्परायाधिकरणम्\nकिमिदं सुकृतदुष्कृतयोर्हानिचिन्तनं देहवियोगकाले एकदेशः क्षीयते, अध्वनि शिष्टमित्युभयत्र कर्तव्यम्, उत देहवियोगकाल एव सर्वं क्षीयत इति संशयः उभयत्र श्रुतेः देवयानेन पथा गमनान्यथानुपपत्त्या चोभयत्रेति पूर्वः पक्षः, “अश्व इव रोमाणि विधूय पापं चन्द्र इव राहोर्मुखात्प्रमुच्य, धूत्वा शरीरमकृतं कृतात्मा ब्रह्मलोकम् (छा.उ. 8.13.1) “ इति देहवियोगकाले, “स आगच्छति विरजां नदीं ..... तत्सुकृतदुष्कृते धूनुते” (कौ.उ. 1.37) इत्यध्वन्यपि हानिश्रुतेः देहवियोगकाले सर्वकर्मक्षये हि देवयानेन गमनसाधनं कर्म न संभवति राद्धान्तस्तु - “तस्य तावदेव चिरं यावन्न विमोक्ष्ये अथ संपत्स्ये” (छा.उ. 6.14.2) इति देहवियोगादूर्ध्वं ब्रह्मप्राप्तिव्यतिरेकेणानुभाव्यपुण्यपापफलाभावात्, “अश्व इव रोमाणि विधूय पापमित्यादिनैकार्थ्यात्, अध्वन्याम्नातमपि “तत्सुकृतदुष्कृते धूनुते इति वाक्यं देहवियोगकाले सङ्गमयितव्यमिति देहवियोगकाले एव हानिचिन्तनम् सर्वकर्मक्षयेऽपि हि विद्यासामर्थ्यादेव देवयानेन पथा गमनं चोपपद्यते विद्या हि स्वयं सूक्ष्मशरीरस्यानारम्भिकाऽपि प्रकृतसुखदुःखोपभोगसाधनस्थूलशरीरस्य सर्वकर्मणां च निरवशेषक्षयेऽपि स्वफलभूतब्रह्मप्राप्तिप्रतिपादनाय देवयानेन पथैनं गमयितुं सूक्ष्मशरीरं स्थापयति ॥ सूत्रार्थस्तु - साम्पराये - देहवियोगकाल एव चिन्तनीयम् कुतः? तर्तव्याभावात् - देहवियोगादूर्ध्वं ब्रह्मप्राप्तिव्यतिरेकेण तरितव्यभोगाभावात् तथा ह्यन्येऽधीयते - “तस्य तावदेव चिरं यावन्न विमोक्ष्ये, अथ संपत्स्ये” इति, “अशरीरं वाव सन्तं न प्रियाप्रिये स्पृशतः” (छा.उ. 8.12.1) इति च ॥\nएवमर्थस्वाभाव्याद्देहवियोगकाल एव निरवशेषकर्मक्षयेऽवधृते सति “तत्सुकृतदुष्कृते धूनुते इति वाक्यखण्डः उभयाविरोधात् - उभयश्रुत्यविरोधाच्छन्दतो नेयः, “अश्व इव रोमाणि विधूय पापं .... धूत्वा शरीरमकृतम् “तस्य तावदेव चिरमित्युभयश्रुत्यविरोधाच्चरमश्रुतोऽपि “तत्सुकृतदुष्कृते धूनुते इति वाक्यखण्डः “एतं देवयानं पन्थानमापद्यते” (कौ.उ. 1.21) इति प्रथमश्रुतखण्डात् प्रागनुगमयितव्य इत्यर्थः ॥\nअत्र चोदयति - गतेरर्थवत्त्वमुभयथाऽन्यथा हि विरोधः ॥3.3.29॥ देवयानेन गतिश्रुतेरर्थवत्त्वं देहवियोगकालेऽध्वनि चेत्युभयथा कर्मक्षये सत्येव; अन्यथा देहवियोगकाले एव सर्वकर्मक्षये सति सूक्ष्मशरीरस्याप्यारम्भकनाशेन स्थित्यनुपपत्तेः देवयानगतिश्रुतिर्हि विरुध्यते ॥\nपरिहरति - उपपन्नस्तल्लक्षणार्थोपलब्धेर्लोकवत् ॥3.3.30॥ भगवन्तमुपासीनानां देहवियोगकाले सर्वकर्मक्षयेऽप्युपपन्नो देवयानः पन्थाः कुतः? तल्लक्षणार्थोपलब्धेः - तल्लक्षणार्थः - तज्जातीयार्थः, अकर्मलभ्यार्थोपलब्धेरित्यर्थः उपलभ्यते ह्यकर्मलभ्यार्थे ब्रह्मोपासीनानां “स स्वराड्भवति तस्य सर्वेषु लोकेषु कामचारो भवति” (छा.उ. 7.25.2, 8.1.6) इत्यादिषु लोकवत् - यथा लोके राजानमुपासीनानां प्राकृतपुरुषासाधारणातिरमणीयानेकार्थसिद्धिः; तद्वत् सर्वज्ञं सत्यसङ्कल्पं महोदारं परं ब्रह्मोपासीनानां सर्वमुपपन्नमित्यर्थः ॥\nपरं ब्रह्मोपासीनानां देहपातसमये सर्वकर्मक्षयात् देहपातादूर्ध्वं कर्मफलानुभवो न विद्यत इत्येतन्न संभवति, वसिष्ठादीनां ज्ञानिनामपि कर्मफलरूपदेहान्तरसंयोगः, पुत्रजन्मविपत्त्यादिषु सुखदुःखानुभवोऽपि दृश्यते - इत्याशङ्क्याह - यावदधिकारमवस्थितिराधिकारिकाणाम् ॥3.3.31॥ येषां ज्ञानिनां देहपातादनन्तरमर्चिरादिका गतिः प्राप्ता; तेषां देहपातादूर्ध्वं तरितव्यकर्मफलभोगाभावाद्देहपातसमय एव सर्वकर्मक्षय उक्तः वसिष्ठादीनां तु आधिकारिकाणां यावदधिकारसमाप्ति नार्चिरादिका गतिरस्ति; अपि त्वधिकारेऽवस्थितिरेव, अधिकारहेतुभूतकर्मणः फलदानायारब्धत्वात् ज्ञानिनोऽप्यारब्धं हि कर्म फलानुभवेनैव क्षीयते ॥ इति साम्परायाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.12 साम्परायाधिकरणम्\nसुकुतदुष्कृतयोर्हानिः \"अश्व इव रोमाणि विधूय पापं धूत्वा शरीरम् \" इति देहवियोगकाले श्रुता। शाखानातरे - \"स आगच्छति विरजां नदीं लत्सुकृतदुष्कृते धूनुते \"  इत्यध्वन्यपि श्रुतापि सांपराये चरमदेहवियोगकाल एव चिन्तनीया, देहवियोगादूर्ध्वं ब्रह्मप्राप्तिव्यतिरेकेण तरितव्यभोगाभावात्। तथा ह्यनये शाखिनः \"तस्य तावदेव चिरं यावन्न विमोक्ष््येऽथ संपत्स्ये \" इति देहवियोगसमनन्तरं ब्रह्मप्राप्तिमधीयते।।\nदेहवियोगकाले पुण्यपापविमोचनश्रुतेर्देहवियोगादूर्ध्वं ब्रह्मप्राप्तिश्रुतेश्चेत्युभयश्रुत्यविरोधाद्धेतोः \"सुकृतदुष्कृते धूनुते \" इत्ययं श्रुतिखण़्डश्छन्दतो नेतव्यः; \"एतं देवयानं पन्थानमापद्य  \" इति वाक्यखण्डात् प्रागनुगमयितव्य इत्यर्थः।।\nचोदयति -- गतेरर्थवत्त्वमुभयथा ; अन्यथा हि विरोधः।। 29।। देवयानगतिश्रुतेरर्थवत्त्वमुभयत्र चिन्तायामेव। अन्यथा देहवियोगकाल एव चिन्तायां तस्मिन्नेव सर्वकर्ममक्षयात् देहाभावेन गतिर्नोपपद्यत इति हि गतिश्रुतिविरोधः।।\nपरिहरति --- उपपन्नस्तल्लक्षणार्थोपलब्धर्लोकवत्।। 30।। देहवियोगकाले सर्वकर्मक्षयेऽपि गतिविधिरुपपन्नः, ब्रह्मोपासीनानाम कर्मलभ्यार्थोपलब्धेः \"स स्वराट् भवति तस्य सर्वेषु लोकेषु कामचारोभवति \" इत्यादौ ; यथा लोके राजानमुपासीनानामितरपुरुषासाधारणसर्वार्थसिद्धिः।।\nवसिष्ठादीनां ज्ञानिनामपि देहपातादूर्ध्वं फलान्तरानुभवः, प्रारब्धाधिकारहेतुकर्मविनाशाभावात्। यावदधिकारसमासि तद्धेतुकर्मफलानुभवाय तेषां तत्रैव स्थितिः, नार्चिरादिप्राप्तिः। ज्ञानिनामपि प्रारब्धकर्मानुभवेनैव नश्यतीति वक्ष्यते ।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.12 साम्परायाधिकरणम्\n।। साम्पराये तर्त्तव्याभावात् तथा ह्यन्ये ।। 27 ।। सङ्गत्यर्थमनुवदति - सुकृतेति । ताण्डिनः- छन्दोगाः, किं विदुषः सुकृतदुष्कृतहानं देहवियोगकाले अध्वनि च? उत देहविवियोगकाल एव, किमुभयत्र हानिश्रवणम्, उत देहवियोगकाल एव, किं \"सुकृतदुष्कृते धूनुते\" इति वाक्यावयवस्य \"स एतं देवयानम्\" इत्यस्मात् प्रागन्वयः, उत यथापाठमन्वयः, किमशरीरस्य सुखदुःखाननुभवश्रवणानुरोधेन प्रागन्वयवर्णनं न्याय्यम्, उत देवयानगत्यै सूक्ष्मदेहस्थित्यर्थं यथापाठमन्वयवर्णनं न्याय्यम्, किं सूक्ष्मदेहस्थितिः कर्मणा विनोपपद्यत्ये नेति, न चेत्- सूक्ष्मदेहस्थितये यथापाठमन्वयस्य न्यान्यत्वात्तथैवान्वय सत्युभयन हानिश्रवणाद्देंवियोगकालेऽध्वनि च हानं स्यात्, सूक्ष्मदेहस्थितिः कर्मणा विनोपपद्यते चेत्- प्रागन्वयवर्णनस्य न्याय्यत्वेन तथैवान्वय इत्युभयत्र श्रवणाभावाद्देहवियोगकाले एव सुकृतदुष्कृतहानं स्यात्- अत्रेतरे सर्वे च कौषीतकीवाक्यमेवोदाहृत्य साम्परायेऽध्वनि वेति संशयमाहुः, तदयुक्त्तं- वाक्यद्वयोत्थत्वात्संशयस्य, न हि कौषीतकीवाक्यमात्रेण संशयो जायते, दायसंक्रान्तिसमकालत्वमपि देहवियोगकाल एव प्रहाणस्यार्थापत्तिः उभयश्रुत्यवैयर्थ्यं पूर्वपक्षहेतुः । इति प्राप्त इत्यादि - तर्त्तव्याभावादिति । अत्र तरतिःप्राप्तिवचनः । अशरीरं वा व सन्तमिति - शरीरवियोगानन्ततरमेवेति भावः ।। 27 ।।\n।। छन्दत उभयाविरोधात् ।। 28 ।। अर्थस्वाभाव्यादिति - श्रुतिवाक्ये सत्यपि तर्त्तव्याभावादिति सूत्रोक्त्तत्वादर्थस्वाभाव्यमेवात्र हेतुरुक्त्तः । श्रुतेरर्थस्वभावस्य चाविरोधेनेति - श्रुतेः- देहवियोगकाल एव प्रहाणपरश्रुतेः । पदानामिति - महावाक्यापेक्षया पदस्थानीयानां वाक्यावयवानामित्यर्थः । छन्दत इति - यथेष्टमित्युक्त्ते कुत्र केषामित्यन्वयस्यास्फुटत्वादनुपपन्नान्वयो माभूदिति तदर्थमाह - कौषीतकीति । यथा \"अग्निहोत्रं जुहोति\" \"यवागूं पचति\" इति वाक्ययोरर्थक्रमेण पाठक्रमो वाध्यते, तद्वदिहापि, \"तत्सुकृतदुष्कृते धूनुते\" \"स एतं देवयानं पन्थानमापद्यते\" इत्यर्थक्रम इत्यर्थः ।। 28 ।। अनन्तरसूत्रमवतारयति - अत्रेति ।\n।। गतेरर्थवत्त्वमुभयथाऽन्यथा हि विरोधः ।। 29 ।। केवलस्यात्मनो गमनं नोपपद्यत इति कथम्- अणुत्वात् गमनं युज्यते इति चेन्न, करणकलेवररहितस्य प्रवृत्त्यशक्त्तत्वात् सत्यसङ्कल्पत्वादेरनाविर्भूतत्वाच्च, \"उपपन्नः\" इत्युत्तरसूत्रारम्भत्वात् तत्सङ्घटनार्थमनुपपन्न इति पूर्वसूत्रव्याख्यानं समापितम् ।। 29 ।। उत्तरसूत्रवतारयति -\nअत्रोत्तरमिति ।\n।। उपपन्नस्तल्लक्षणार्थोपलब्धेल्लोकवत् ।। 30 ।। लक्षणशब्दः स्वरूपवाची, अकमर्हेतुकदेहसम्बन्धरूपप्रमेयोपलब्धेरित्यर्थः । तदुपलब्धेरिति वक्त्तव्ये किमर्थं तल्लक्षणार्थोपलब्धेरिति शब्दभूयस्त्वमिति चेत्, उच्यते- न ह्याविर्भूतस्वरूपस्य कर्मकृतप्राकृतदेहसम्बन्धोऽस्ति, तस्माच्छरीरत्वाकारेण सजातीयदेहसम्बन्धमात्रेमेव; न त्वयमेव कर्मकृतः प्राकृतदेह इत्यभिप्रायेण तल्लक्षणार्थोपलब्धेरित्युक्त्तम्, लोकवदिति सौत्रमठशमवतारयितुमाह - कथमिति । विद्यामाहात्म्यमुपपादयति - विद्या हीति । पापं यथा स्वफलभूतदुःखभोगाय निरयप्राप्तिहेतुं वपुर्दिशति, यथा पुण्यं स्वफलसुखभोगाय सवर्गप्राप्तिहेतुं वपुर्दिशति, तथा ब्रह्मविद्याऽपि स्वफलब्रह्मप्राप्तिहेतुं शरीरं स्थापयतीत्यर्थः । लोकवदिति सूत्रखण्डं व्याचष्टे - यथेति । अन्यहेतुकतयोतत्पन्नस्य हेत्वभावेऽपि कार्यान्तरार्थं स्थितौ दृष्टान्त उक्त्तः । अनन्तरसूत्रशङ्कामाह - अथ स्यादिति ।। 30 ।।\n।। यावदधिकारमवस्थितिराधिकारिकाणाम् ।। 31 ।। वसिष्ठादीनामर्चिरादिगत्यनासत्तिमुपपादयति - प्रारब्धस्येति । अधिकारः- पदम्, ततः किमित्यत्राह - तेषामिति । देहपातानन्तरप्राप्तार्चिरादिगतीनामेव विदुषां देहपातसमकाले सुकृतदुष्कृतक्षयः, नत्वन्येषाम्, वसिष्ठादीनाम् असमाप्ताधिकाराणां तद्धेतोरनुभवैकविनाश्यस्य कर्मणो विद्यमानतया नार्च्चिरादिगतिरासन्ना, अतो न देहपातसमकाले कर्मक्षय इति न दोष इत्यर्थः ।\nअत्र द्वितीयसूत्रस्य परैर्वर्णकान्तरं च कृतम्, कर्मक्षयहेतोर्यमनियमादिविद्याभ्यसनस्य देहपातात् पश्चात् आक्यतया तद्धेतुकर्मक्षयस्योपपत्तेः देहपातात्पूर्वमेव छन्दतः- इच्छातोऽनुष्ठानं तत्पूर्वकं सुकृतदुष्कृतहानं च स्यात्, एव च सति नित्यनैमित्तिकयोरविरोध इति, अध्याहारबाहुल्यात् कौषीतकिनां पाठस्य परिहारस्य वक्त्तव्यत्वाच्च तदनादरः । देवयानमध्येऽनुष्ठानानुपपत्तेः प्रहाणानुपपत्तिरिति वा, साधकावस्थायामेव छन्दतोऽनुष्ठानं तत्पूर्वकं च सुकृतदुष्कृतहानमिति वा अध्याहारः कार्यः, अस्माकं तु अन्वयः कार्य सत्येतावधध्याहार्यम्, गतेरर्थवत्त्वमित्यधिकरणान्तरं कृतम्, देवयानः पन्थाः क्रमविशेषेण सर्वत्र सन्निपतेत्?उत विभागेन क्कचित्सन्निपतेत् क्कचिन्नेति विचार्य हानिसन्निधौ श्रुतत्वात् उपायनानुवृत्तिवद्देवयानानुवृत्तिरिति पूर्वपक्षं कृत्वा गतेर्देवयानस्य पथोऽर्थवत्त्वम्, उभयथाक्कचित्सन्निपतेत् क्कचिन्नेति विभागेन भवतीति निरञ्जनस्य ब्रह्मभूयङ्गतस्य देशान्तरगमनविरोधात्, पर्यङ्कविद्यादिसगुणोपासनेष्वेव गतिकारणभूतपर्यङ्कारोहणाद्युपलब्धेश्च, लोकवत् यथा ग्रामान्तरप्राप्तेर्मार्गापेक्षत्वेऽपि नारोग्यप्राप्तौ मार्गापेक्षा तद्वदिति वर्णितम्, तदयुक्त्तं- निर्गुणविद्याया एवाप्रामाणिककत्वादक्षरास्वारस्याच्च,\nअर्थवत्त्वमुभयथेत्युक्त्ते त्वर्थवत्त्वस्यैव प्रकारद्वययोगित्वं स्यात्, देवयानस्य क्कचिदसन्निपातो नाम तत्र प्रयोजनशून्यत्वम्, कथमर्थवत्त्वस्य प्रकारोऽर्थशून्यत्वम्, ब्रह्मणोऽनन्तत्वेऽप्युपासकस्य निरञ्जनत्वाविर्भिावः कालविशेषमिव देशविशेषमपेक्षत इति न विरोधः- अपरे त्वाहुः- परकीययोः सुकृतदुष्कृतयोः कथं परत्र \"सङ्क्रान्तिरित्याशङ्कायां छन्दतः- परत्र शुभाशुभसङ्कल्पतस्तदीयसुकृतदुष्कृतापत्तिः \"शष्यमानस्य यत्पापं शषमानन्तु गच्छति\" इत्यादिशास्त्रप्रामाण्यात् न युक्त्तयः क्रमन्ते; कौषीतकीशाट्यायननुत्योरविरोधात्, एवं पुण्यमपि निवर्तते चेत्- किमर्था गतिरित्यपेक्षायां \"गतेरर्थवत्तत्व\"मित्यादि, गतेरर्थवत्त्वमुभयथा\nपुण्यपापनिवृत्तिरूपप्रकारद्वयेन भवतिे; अन्यथा पुण्यानुवृत्तावनावृत्तिश्रुतिविरोधः,गतिश्च देशविशेषप्राप्तये युज्यते, तदाह \"उपपन्नः\" इति, उपपन्नो गत्युपदेशः, पर्यङ्कविद्यायां लोक इव कार्यब्रह्मणा सम्वादाद्युपलब्धेरिति, तत्र व्रूमः- परत्र शुभाशुभसङ्कूल्पत इत्युक्त्तेऽपि परकीययोः कथमन्यत्र प्रवेश इति संशयोऽवतिष्ठते, तत्र शास्त्रप्रामाण्यादिति वक्त्तव्यम्, अतः कौषीतकीशाट्यायनश्रुत्योरविरोधादित्येतावताऽलम्, छन्दत इत्यस्य वैयर्थ्यम् । अनन्तरसूत्रस्य च पुण्यं निवर्त्तते चेत्- किमर्था गतिरिति शङ्कापरिहारपरत्वमयुक्त्तं देशविशेषप्राप्तिरूपप्रयोजनस्याशाब्दत्वात्, कण्ठोक्त्तोभयहानस्यानावृत्तिश्रुत्य विरोधस्य च गतिप्रयोजनत्वाभावात्, सुकृतदुष्कृतप्रहाणं देहवियोगसमय एव भवद्भिनिश्चितमिति तस्य पश्चाद्भाविगतिप्रयोजनत्वं ह्ययुक्त्तम्, अनावृत्तिश्रुत्यविरोधस्य च गन्तृपुरुषसमवेतत्वाभावेन गतिफलत्वासम्भवः, गतिप्रतिपादकाभ्युकपगमफलं हि तद्गन्तृगतं, कार्यब्रह्माप्राप्तितत्संवादादिप्रयोजनमनन्तरसूत्रोक्त्तमस्तीति चेत्- तर्हि तेनैवालम् । अन्ये तु \"साम्पराये\" इति सूत्रं पूर्वपक्षविषयं कृत्वा द्वितीयस्य सिद्धान्तविषयत्वमिच्छन्तः श्रुतिद्वयविरोधपरिहारपरं द्वितीयसूत्रमेवं व्याचक्षते, छन्दतः सङ्कल्पतश्चिन्तनात् उपासनार्थमध्वनि सुकृतदुष्कृतहानं कौषीतकीवाक्यस्यानारभ्याधीतत्वात् सर्वविद्याशेषत्वेनानुचिन्तनार्थम्, इतरद्वाक्यं तत्त्वप्रतिपव्यर्थम्, एवमुभयोः श्रुत्योरविरोध इति । यद्वायैः कर्महानमध्वनि चिन्तितं तेषां तदध्वनि स्यात्, यैर्देहवियोगे तच्चिन्तितं तषां देहवियोगे स्यादिति छन्दत उभयत्राविरोध इत्याहुः । तत्र प्रथमः पक्षोऽनुपपन्नः- मुमुक्षूणां तत्त्वस्यैव चिन्तनीयत्वेन चिन्तनार्थं तत्त्वप्रतिपत्त्यर्थं चेति विभागानुपपत्तेः, चिन्तितप्रकारेण फलसिद्धिश्चेत्-तत्त्वमेव स्यात्, न चेत् चिन्तनवैयर्थ्यं, छन्दश्शब्दस्य चिन्तावाचित्वं च क्लिष्टं, छन्दतश्चेति चशब्दाभावात् तत्त्वप्रतिपत्त्यर्थताया अशाब्दत्वं च, द्वितीयोऽप्यनुपपन्नः तुल्यबलत्वाभावादुपासकभेदेन विकल्पाश्रयणानुपपत्तेः, साम्परायपक्षो हि वाक्यद्वयावगतः; इतरस्त्वेकेन \"पापं विधूय धूत्वा शरीर\"मिति औतक्रमस्तर्तव्यभोगाभावानुगृहीतस्तदननुगृहीतात् कौषीतकिनां पाठक्रमात्प्रबलश्च \"गतेरर्थवत्त्व\"मित्यधिकरणान्तरमाहुः- अर्चिरादिगतिः किं तत्त्वप्रतिपत्त्यर्थमाम्नायते? उत तत्त्वप्रतिपत्त्यर्थमुपासनार्थं चेति संशयः, गतिमुपासीतेति विध्यभावात् पूवपक्षः, एकस्या एवार्चिरादिगतेर्न्यूनाधिकपर्वभावेन श्रुतत्वान्नयूनाधिकभावविरोधस्योपासनार्थया परिहर्तव्यत्वात्, ध्यानस्य च ध्यानवतां तथा तथा प्राप्त्यर्थत्वाच्च उभयार्थमिति सिद्धान्तयन्ति, तत्तद्विद्यासु प्रतिपादितपर्वमात्रचिन्त, गतिश्रवणरहितासु विद्यासूपसंहृतसर्वपर्वा गतिश्चिन्त्या; यथातत्त्वमुपासनस्य निसर्गप्राप्तत्वादित्याहुः । \"एवंवित् पादेनैवाध्यारोहती\"ति वचनाच्च तत्त्ववेदनमुपासनं च गत्याम्नानफलमवगतं, वेदनशब्दो ह्यविशेषात्तत्त्वज्ञानमुपासनं च वदतीति उपपन्न\nइति गतिश्रुतेरुभयथाऽर्थ उपपन्नः, तत्प्रमाणतया मूर्द्धन्यनाड्या निष्क्रमणेन ब्रह्मप्राप्त्युपलब्धेः, तथा निष्क्रमणस्यान्तकाले पुरुषेण कर्त्तुमशक्यत्वात् स्मृतिविभ्रंशेन तत्सौकर्यायानुदिनं स्मरणं कार्यम्, लोके परिशीलितेनाध्वना गच्छन्, हि सन्तमसेऽपि न प्रमाद्यतीति वर्णयन्ति, तदयुक्त्तं, मार्गपर्वविरोधस्य उपासनार्थत्वेन विनाऽपि सुपरिहरत्वस्य गतिपादे वक्ष्यमाणत्वात्, मार्मपर्वणां न्यूनाधिकभावविरोधस्तु सर्वाखाप्रत्ययन्यायेन सुपरिहरः, परिहरिष्यते च, क्कचित्कस्यचिदनाम्नानस्याज्ञाननैरर्थक्यनिबन्धनत्वाभावात्, अन्यत्राम्नातस्यासद्भावायोगात्, वस्तुनि विकल्पायोगाच्च, तथा तथोपासनार्थमिति चेन्न, उपासनार्थत्वेन विनाऽप्यनाम्नानोपपत्तेः, न हि कर्मकाण्डे क्कचित्कस्यचिदनाम्नानमुपासनार्थम्, नाप्यज्ञानादिनिबन्धनम्, किं निबन्धमिति चाचोदनीयम्, अनादिवेदपाठस्यापर्यनुयोज्यत्वात्, मन्त्रब्राह्मणभागाः क्कचिदसङ्कीर्णा\nआम्राताः,क्कचिच्च सङ्कीर्णाः, कोऽत्र पर्यनुयोगः, अनाम्नानस्य न्यूनतयोपासनार्थत्वे सर्वशाखाप्रत्ययन्यायश्च भज्यते, क्कचिदप्यनुक्त्तोपसंहारस्यानपेक्षितत्वात्, \"एवंवित्पर्यङ्कं पादेनाध्यारोहति\" इति श्रुतिश्च यथाऽवस्थितमार्ग अविपयतयोपपन्ना, तस्याश्रुतत्वेन न्यूनाधिकपर्वविशिष्टताविषयत्वे नियमकाभावात्, न च फले तुल्येऽपि न्यूनाधिकानुसन्धानं युक्त्तम्, न हि मार्गपर्वसु कस्यचिदप्राप्तिरुपपद्यते, न हि प्रथमद्वितीयानतिक्रमेण दशमसोपानप्राप्तिरुपपद्यते, उपपन्न इत्यादिसूत्रार्त्रोऽप्यनुपपन्नः, मार्गचिन्तनस्य दृष्टोपायत्वानुपपत्तेः, न हि चिरानुध्यातो राजमार्ग उत्क्रान्तेन प्राप्तुं शक्यते, अतो यथाभाष्यमेवार्थ उपपन्नः ।।\n।। साम्परायाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.12 साम्परायाधिकरणम्\n33. कर्मोद्धूतिर्मुमुक्षोः क्वचिदुपनिषदि श्रूयते साम्पराये  \nमार्गेऽन्यस्यां द्विधैवं शकलश इह तच्चिन्तनञ्चास्तु मा भूत् ।  \nनह्युक्तं कर्मसाध्यं पथि फलमथ गत्यर्थदेहानुवृत्तिं  \nमुक्त्यै विद्यैव कुर्यादघहतिवचने पाठतोऽर्थो बलीयान् ॥\n34. निश्शेषं कर्म नश्येदिह यदि विदुषस्स्थूलदेहान्तमात्रे  \nविश्राम्येत् तस्य तावच्चिरमिति हि वचो नार्थवत्त्वं गतेस्स्यात् ।  \nगत्वा सम्पद्य चाविर्भवनमिति न संबोभवीतीत्ययुक्तं  \nस्याद्धीसङ्कोचमात्रस्थितिकृदनुगतस्सूक्ष्मसंस्कारयोगः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.12 साम्परायाधिकरणम्\n33. सङ्गतिर्भाष्ये 'सुकृतदुष्कृतयोर्हानमुपायनञ्च सर्वासु विद्यासु चिन्तनीयमित्युक्तम् । तद्धानं किं देहवियोगकाले देहादुत्क्रान्तस्याध्वनि च, उत देहवियोगकाल एवेति विशये' इति । तदर्थविचारस्तु - किं सुकृतदुष्कृतहानं देहवियोगकालेऽध्वनि च, उत देहवियोगकाल एवेति । किमुभयत्र हानिश्रवणं उत देहवियोगकाल एवेति । किं 'स एतं देवयानं पन्थानमापद्याग्निलोकं गच्छति' इत्युपक्रम्य 'स आगच्छति विरजां नदीं तां मनसाऽत्येति तत्सुकृतदुष्कृते धूनुते' इति चरमश्रुतस्य 'तत्सुकृतदुष्कृते धूनुते' इति वाक्यावयवस्य 'स एतं देवयानम्' इत्येतस्मात् प्रागन्वयः, उत यथापाठमन्वय इति । किं 'अशरीरं वाव सन्तं न प्रियाप्रिये स्पृशतः' इत्यशरीरस्य सुखदुःखाननुभवश्रवणानुरोधेन प्रागन्वयवर्णनं न्याय्यम्, उत देवयानगमनश्रवणानुरोधेन सूक्ष्मशरीरस्थित्यर्थं यथापाठमन्वयवर्णनं न्याय्यमिति ।   \nअत्र पूर्वपक्षी मन्यते - ताण्डिनो हि देहवियोगकाले सुकृतदुष्कृतविधूननमधीयते 'अश्व इव रोमाणि विधूय' इत्यादिना । कौषीतकिनस्तु 'स आगच्छति विरजां नदीं तां मनसात्येति तत् सुकृतदुष्कृते धूनुते' इति विरजातरणानन्तरं सुकृतदुष्कृतविधूननम् आमनन्ति । तेन उभयवाक्यप्रामाण्यात् उभयत्रांशेन सुकृतदुष्कृतविधूननं, तच्चिन्तनमपि ब्रह्मविदा कर्तव्यं तथैवांशेनास्त्विति । तदिदमाह - कर्मोद्धूतिरिति । शब्दान्वयस्तु - क्वचिदुपनिषदि कर्मविधूननं मुमुक्षोः देहवियोगकाले श्रूयते, अन्यस्यामुपनिषदि मार्गे, तेन द्वयमपि प्रमाणम् । शकलशो द्विधैवमस्तु, केषाञ्चित् कर्मणां देहवियोगकालेऽपरेषां मार्ग इति चिन्तनमपि शकलशोऽस्त्विति । तदिदं प्रतिक्षिपति - मा भूदिति । तदेव विवृणोति - न हीति । यदि मार्गे किमपि फलमुक्तं स्यात् तदा तत्फलार्थं कर्मावशेषोऽस्तीति वक्तुं शक्येत, मार्गानुभाव्यफलाभावात् सफलं कर्म सर्वमपि साम्पराये नश्यतीत्यर्थः । ननु यदि सर्वं कर्म देहावसाने नश्येत्, तर्हि अर्चिरादिमार्गेण गमनमेव न स्यात्, तथाच निरर्थक एवाध्यात्मविदां प्रयास इत्याशङ्क्य परिहरति - अथेति । मुक्त्यै गत्यर्थदेहानुवृत्तिं ब्रह्मविद्यैव कुर्यात् । तर्हि द्वयोः प्रमाणयोस्तुल्यबलत्वात् कथं देहावसान एवेति नियम इत्याशङ्क्य पाठक्रमादर्थक्रमस्य बलीयस्त्वेन देहावसाने कर्मक्षयस्यार्थक्रमप्राप्तत्वात् पाठक्रमप्राप्तं मार्गे कर्मक्षयं बाधित्वा अर्थो वर्ण्यत इति न कश्चिद्विरोधः ॥34. स्यादेतत् निश्शेषं कर्म विदुषो यदीहैव नश्येत् तदा 'तस्य तावदेव चिरम्' इति वाक्यं स्थूलदेहान्तमात्रे विश्राम्येत् । तथा च तदानीमेवासौ मुक्तस्स्यात् । एवञ्च सति अर्चिरादिगमनस्य प्रयोजनवत्त्वं न स्यात् । नचार्चिरादिगमनं नास्तीति वक्तुं शक्यम्; 'परं ज्योतिरुपसम्पद्य स्वेन रूपेणाभिनिष्पद्यते' इत्यर्चिरादिमार्गेण गत्वा परमपुरुषप्राप्त्यनन्तरमेव मोक्षस्याम्नातत्वात् । तत् कथं स्थूलदेहावसाने निश्शेषकर्मविलोप इति कस्यचित् शङ्का । तदिदमनुवदति - निश्शेषमिति । उक्तशङ्कां निराकरोति - अयुक्तमिति । अयुक्तत्वमेवोपपादयति - स्यादिति । अयमर्थः - सुखदुःखादिफलप्राप्तिहेतुः कर्मकलापो देहावसाने यद्यपि विश्रान्तः, तथापि परं ज्योतिरुपसम्पद्य स्वेन रूपेणाभिनिष्पत्तिपर्यन्तं ज्ञानसङ्कोचमात्रहेतुसूक्ष्मकर्मशेषोऽनुवर्तते । कथमेतदिति चेत् 'परं ज्योतिरुपसम्पद्य स्वेन रूपेणाभिनिष्पद्यते' इति श्रुतिसामर्थ्यात् । नहि स्वाभाविकज्ञानवतः पुरुषस्याकारणक एव तावन्तं कालं ज्ञानसङ्कोच इति वक्तुं शक्यते । न च तस्य भगवन्निग्रहशेषमन्तरेण कारणान्तरमस्तीति । तेन भगवन्तं प्राप्तस्यैवासङ्कुचितब्रह्मानुभवरूपमोक्षसिद्धेस्साक्षादेव श्रुतत्वादनुक्रमेणैव भगवन्निग्रहनिवृत्तिरिति सिद्धम् ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.12 साम्परायाधिकरणम्\nपुण्यपापयोर्हानमुपायनं च सर्वासु विद्यासु चिन्तनीयमित्युक्तम्। तद्धानं कदेति चिंत्यत इति सङ्गतिः। सुकृतदुष्कृतहानं देहवियोगकाले देहादुत्क्रान्तस्याध्वनि च उत देहवियोगकालएवेत्युभयविधश्रुतिदर्शनात् देहवियोगानन्तरं कर्मसाध्यफलाभावाच्च संशये पूर्वःपक्षः। उभयत्रेति युक्तम्। उभयथा श्रुतत्वात्। 'अश्व इव रोमाणी'ति मन्त्रे 'तस्य पुत्रादायमुपयंती'ति शाट्यायनिश्रुतौ च देहवियोगकाले पुत्रेषु दायसंक्रमणसमसमये पुण्यपापहानं श्रूयते। 'स आगच्छति विरजां नदीं तां मनसाऽत्येति तत्सुकृतदुष्कृते विधूनुत' इति कौषीतकिवाक्ये तदध्वनि श्रूयते। एवं पुण्यपापयोरेकदेशस्य देहवियोगकाले क्षयो विरजानद्यतिक्रमणानन्तरमित्युभयथाकर्मक्षये सत्येव देवयानगतिश्रुतिरर्थवती भवेत्। देहवियोगकाल एव सर्वकर्मक्षये तन्मूलस्य सूक्ष्मशरीरस्यापि विनाशात् केवलस्यात्मनो गमनासम्भवात् गतिश्रुत्याविरोधः स्यात्। वसिष्ठावान्तरतपः प्रभृतीनां च साक्षात्कृतपरब्रह्मणां देहपानसमय एव सर्वकर्मक्षये देहान्तरसम्बन्धो न स्यात्। तस्मादुभयत्र कर्मक्षयः। एतेन देहपातादूर्ध्वं कर्मणाप्राप्यं नास्तीति निरस्तम्। सर्वेषां ब्रह्मविदां देवयानगतेः केषां चिद्देहान्तरसम्बन्धस्य च कर्मप्राप्यस्यं\" सत्त्वात् इति। एवं प्राप्ते सिद्धान्तः। देहपातकाल एव विदुषः पुण्यपापयोः निरवशेषक्षयः। तस्य देहवियोगानन्तरं कर्मपाप्यस्य सुखदुःखभोगस्याभावात्। तथैव हि छन्दोगास्तस्य देहपातादूर्ध्वं ब्रह्मप्राप्तिव्यतिरिक्तसुखदुःखभोगाभावमधीयते 'अशरीरंवावसन्तं न प्रियाप्रिये स्पृशतः। एष सम्प्रसादोऽस्माच्छरीरात्समुत्थाय परंज्योतिरुपसम्पद्य स्वेन रूपेणाभिनिष्पद्यत' इति। एवं तर्हि श्रुतेरर्थस्वभावाच्च देहवियोगकाल एव पुण्युपापहानिरित्यवधृते सति श्रुत्यर्थस्वभावाविरोधार्थं यथायोगं पदानामन्वयो वर्णयितुं युक्तः। अतः कौषीतकिवाक्ये 'तत्सुकृतदुष्कृते विधूनुत' इति चरमश्रुतो वाक्यावयवः 'स एतं देवयान' मित्यतः प्राग्योजनीयः। देवयानगतिस्तु विद्यामहात्म्यात्। विद्या हि सूक्ष्मशरीरस्यानारम्भिकापि स्थूलशरीरस्य सर्वकर्मणां च क्षयेऽपि स्वफलब्रह्मप्राप्तिप्रदानाय देवयानेन पथा ब्रह्मविदं\" नेतुं सूक्ष्मशरीरं स्थापयति। यथा लोके सस्यार्थं निर्मिते तटाके तद्धेतुषु तदिच्छादिषु विनष्टेष्वपि तटाकमशिथिलं स्थापयन्तस्तत्र स्नानपानादिकंकुर्वंति तद्वद्वसिष्ठादीनांत्वाधिकारिकाणां यावदधिकारंप्रारब्धकर्मानुवृत्त्यादेहांतरसंबंध उपपद्यते। संग्रहकारिकाः।। किचित्कर्म क्षीयते साम्पराये किचिन्नद्यां वाक्ययुग्मानुरोधात्। मैवं मार्गे शर्मदुःखाद्यभावात्प्राङ्नेतव्या नद्यतीतौ तदुक्तिः।। कर्माभावेऽप्यर्चिराद्यध्वगत्यै विद्याशक्त्या सूक्ष्मदेहस्थितिस्स्यात्। यावद्ब्रह्मप्राप्ति विद्यावतां यो धीसङ्कोचस्सोऽपि सूक्ष्मानुवृत्त्या।। देहान्ते येनार्चिरादिं लभन्ते विद्यावन्तो देहमन्यं भजन्तः। तेषां यावत्स्वाधिकारस्थितीनां तद्देहान्तेनैव कर्मक्षयोऽस्ति।। इति साम्परायाधिकरणम्।।12।।"
                            }
                        ]
                    },
                    {
                        "verse_number": 27,
                        "original_text": "Adhikarana 3.3.13 अनियमाधिकरणम्\nअनियमः सर्वेषामवरोधःशब्दानुमानाभ्याम्॥3.3.32॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.13 अनियमाधिकरणम्\nउपकोसलादिषु येषूपासनेष्वर्च्चिरादिगतिः श्रूयते, किं तन्निष्ठानामेव तया ब्रह्मप्रातिः, उत सर्वेषां ब्रह्मोपासननिष्ठानाम् इति संशये; इतरेष्वनाम्नानात 2ये चेमेऽरण्ये श्रद्धा तप इत्युपासते\" \"श्रद्धां सत्यमुपासते\" इतीतरसकलब्रह्मविद्योपस्थापकत्वे प्रमाणाभावाच्च तन्निष्ठानामेव इति प्रातेऽभिधीयते- अनियमः इति सर्वेषां- सर्वोपासननिष्ठानां तयैव गन्तव्यत्वात् तन्निषांनामवेति नियमो नास्ति सर्वेषां तयैव गमने हि सति शब्दानुमानाभ्यां श्रुतिस्मृतिभ्यामविरोधः; अन्यथा विरोध एवेत्यर्थः श्रुतिस्तावत् छन्दोग्यवाजसनेयवाक्ययोः पञ्चाग्निविद्यायामर्चिरादिमागर्ेण सर्वब्रह्मोपसननिष्ठानां गमनमाह- \"य एवमेताद्विदुर्ये चामी अरण्ये श्रद्धां सत्यमुपासते तेऽचिर्षमभिसम्भवन्ति\" इति वाजसनेयके; \"तद य इत्थं विदुर्ये चेमेऽरण्ये श्रद्धा तप इत्युपासते तेऽर्चिषमभिसम्भवन्ति\" इति छान्दोग्ये; 2ये चेमेऽरण्ये3 इत्यादिना श्रद्धापूर्वकं ब्रह्मोपासीनाँश्चोद्दिश्यार्चिरादिका गतिरुपदिश्यते, \"सत्यं ज्ञानमनन्तं ब्रह्म\" \"सत्यं त्वेव विजिज्ञासितव्यम्\" इति सत्यशब्दस्य ब्रह्मणि प्रसिद्धेः तपश्शब्दस्यापि तेनैकार्थ्यात्सत्यतपश्शब्दाभ्यां ब्रह्मैवाभिधीयते श्रद्धापूर्वकं ब्रह्मोपासनं चान्यत्र श्रुतम्, \"सत्यं त्वेव विजिज्ञासितव्यम्\" इत्युपक्रम्य \"श्रद्धात्वेव विजिज्ञासितव्या\" इति स्मृतिरपि \"अग्निर्ज्योतिरहः शुक्लः षण्मास उत्तरायणम् तत्र प्रयाता गच्छन्ति ब्रह्म ब्रह्मविदो जनाः\" इति सर्वेषां ब्रह्मविदामनेनैव मार्गेण गमनमित्याह - एवंजातीयमाः श्रुतिस्मृतयो बह्वयः सन्ति एवं सर्वविद्यासाधारणीयं गतिः प्राप्तैवोपकोसलविद्यादावनूद्यते। 32।\n।। अनियमाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.13 अनियमाधिकरणम्\nयेषूपासनेषूपकोसलादिष्वर्चिरादिका गतिराम्नाता किं तन्निष्ठानामेव तया ब्रह्मप्राप्तिः, उत सर्वेषां ब्रह्मोपासननिष्ठानामिति संशयः तन्निष्ठानामेवेति पूर्वः पक्षः, इतरेषां तया ब्रह्मप्राप्तौ प्रमाणाभावात् यत्तु पञ्चाग्निविद्यायां साधारणं वचनम्, तदप्युपकोसलादिविषयमिति निश्चीयते अन्यथोपकोसलादिष्वाम्नानानर्थक्यं स्यात् राद्धान्तस्तु - पञ्चाग्निविद्यायां “य एवमेतद्विदुः ये चेमे अरण्ये श्रद्धां सत्यमुपासते तेऽर्चिषमभिसंभवन्ति” इति सामान्येन सर्वविषयं गतिश्रवणमुपकोसलादिष्वाम्नानं न बाधितुं क्षमम्, सङ्कोचकं च न भवति, विद्यास्तुत्यर्थतयाऽनुवादेनाप्युपपत्तेः अतस्सर्वेषां तथैव ब्रह्मप्राप्तिः ॥ सूत्रार्थस्तु - अनियमस्सर्वेषां - सर्वेषामविशेषेण तयैव प्राप्तिः कुतः? अविरोधश्शब्दानुमानाभ्यां - तथा सत्येव श्रुतिस्मृतिभ्यामविरोधः श्रुतिश्च “ये चेमेऽरण्ये इत्यादिका पञ्चाग्निविद्यायां निदर्शिता; स्मृतिः “अग्निर्ज्योतिरहश्शुक्लः” इत्यादिका ॥ इति अनियमाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.13 अनियमाधिकरणम्\nयेषूपकोसलादिषूपासनेष्वर्चिरादिगतिराम्नाता, तन्निष्ठानामेव तया प्राप्तिरिति तच्चिन्तनमपि तेषामेवेति नियमाभावः ; अपितु सर्वोपासननिष्ठानाम्। तथा सत्येव श्रुतिस्मृतिभ्यामविरोधः। श्रुतिस्तावत् पञ्चाग्निविद्यायाम् \"ये चामी अरण्ये श्रद्धां सत्यमुपासते तेऽर्चिषमभिसंभवन्ति \" इत्यविशेषेण श्रुत्वा। स्मृतिरपि \"अन्गिर्ज्योतिरहः शुक्लः \" इत्यादिका।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.13 अनियमाधिकरणम्\n।। अनियमः सर्वेषामविरोधः शब्दानुमानाभ्याम् ।। 32 ।। अर्च्चिरादिगतेः सुतत्वात्तन्नियमानियमचिन्तेत्यवान्तरसङ्गतिः, किमर्चिरादिगतिस्तत्सन्निधिराम्नातोपासननिषांनामेव? उत सर्वविद्यानिष्ठानां? किं छन्दोग्यवाजसनेययोः \"तद्य इत्थं विदुः \"य एवमेतद्विदुः\" इति वाक्ययोः पञ्चाग्निविद्यानिष्ठामेवार्च्चिरादिगतिश्रवणम्? उत सर्वब्रह्मविद्यानिष्ठानां, ये चेमेऽरण्ये श्रद्धाय इत्युपासते3 ये चामी अरण्ये श्रद्धां सत्यमुपासते\" इति किं पञ्चाग्निश्शब्दैरुपास्यब्रह्मोपस्यापननुस्वेन उपासनान्तरप्रतिपत्तरस्ति, नेति, किम्, उपकोसलविद्यायाम्, \"आचार्यस्तु ते गतिं वक्त्ता\" इति गत्यनुवादः उपासनान्तरप्रतिपत्तिमुपोद्वलयति? नेति, यदा नोपोद्वलयति तदा ब्रह्मोपस्थापनमुखेन उपासनान्तराप्रतिपत्तेः सतरोपासकानामनुद्दिष्टत्वात् पञ्चाग्निविद्यानिष्ठानेवोद्दिश्य गतिविधानात् छान्दोग्यादौ पञ्चाग्निविद्यानिष्ठव्यतिरिक्त्तानामर्चिरादिगतिश्रवणाभावात् न सर्वब्रह्मविद्यानिष्ठानामिति स्यात्, यदोषोद्वलयति, तदा ब्रह्मोपस्थापनमुखेनोपासनान्तरप्रतिपत्तेरितरानप्युद्दिश्य विहितत्वेन छान्दोग्यादौ पञ्चाग्निविद्यानिष्ठव्यतिरिक्त्तानामप्यर्चिरादिगतिश्रवणात्सर्वब्रह्मनिष्ठानामपि अर्चिरादिगतिः स्यादिति, सिद्धान्त्यभिमतवाक्यस्य निर्वाहमाह - ये चेमे इति । प्रमाणाभावादिति - सत्यतपःशब्दयोर्ब्रह्मवाचकत्वे कारणाभावोऽभिप्रेतः । इति प्राप्त इति - गमने हि सतीति । हि शब्दः सूत्रयोजनाशेषः - अविरोध इति । श्रुतिस्मृतिभ्यामस्यार्थस्याविरोध इत्यर्थः । उदाहृतवाक्यैः\nसर्वब्रह्मविद्यानिष्ठानामर्चिरादिगतिमत्त्वप्रतिपादनं दर्शयति । छन्दोग्य इत्थं विदुरिति - सत्यशब्दस्य ब्रह्मवाचकत्वं दर्शयँस्त्मुखेन तपःशब्दस्यापि तद्वाचित्वं दर्शयति । सत्यं ज्ञानमिति - तपश्शब्दस्यापि परमं यो महत्तपः\" इत्यादिषु द्रष्टव्यम् । परैरस्तु विद्यामन्तरेण केवलश्रद्धातपोभ्यामर्चिरादिगतिलामा भवस्य \"विद्यया तदारोहन्ति यत्र कामाः परागताः । न तत्र दक्षिणा यान्ति नाविद्वांसस्तपस्विनः\" इत्यादिश्रुतिसिद्धत्वात् श्रद्धातपःपरायणानां विद्यानिष्ठत्वमार्थमित्युक्त्तम्, तदचिरुद्धम्, आर्थत्वादपि शाब्दत्वं सम्भवद्युक्त्ततमम् \"स एनान् ब्रह्म गमयति\" इति ब्रह्मप्राप्तिफलत्वात्, फलस्य च यथोपासनभावित्वात्, तत्रोपास्यतया प्रतीतं सत्यतपश्शब्दवाच्यं ब्रह्मैवेति च सिद्धम् । श्रद्धापूर्वकं ब्रह्मोपासनस्य श्रुत्यन्तरसिद्धतां दर्शयति । श्रद्धापूर्वकमिति - स्मृतिवचने \"ब्रह्म ब्रह्मविदो जनाः\" इत्यत्र तात्पर्यं, न विद्याविशेष उक्त्तः । एवं जातीयका इति - \"तयोर्ध्वमायन्नमृतत्वमेति\" \"सूर्यद्वारेण ते विरजाः प्रयान्ति\" \"अथोत्तरेण तपसा ब्रह्मचर्येण श्रद्धया विद्यया वाऽध्वानमन्विप्यादित्यमेवाभियान्ति\" इत्यादयः श्रुतयः, \"स ह्याश्रमैर्विजिज्ञास्यः समस्तैरेवमेव तु । द्रष्टव्यस्त्वनुमन्तव्यः श्रोतव्यश्च द्विजातिभिः । य एवमेनं जानन्ति ये चारण्यकमाश्रिताः । उपासते तपः सत्यं श्रुद्धया षरया युताः । क्रमात्ते सन्भवन्त्यर्चिरहः शुक्लं तथोत्तरम् । अयनं देवलोकं च सवितारं सवैद्युतम् । तत्र तत्पुरुषो दिव्योऽमानवो ब्रह्म लौकिकान् । करोति पुनरावृत्तिस्तेषामिह न विद्यते\" इत्यादिस्मृतयश्च विवक्षिताः, सर्वविद्यास्वर्चिरादिगतिः प्राप्ता चेत् छान्दोग्ये प्रदेशद्वयेऽर्चिरादिगतेर्द्विरुक्त्तिः कथमित्यत्राह - एवं सर्वेति । पूर्वपक्षे \"तद्य इत्थ ं विदु\"रित्यादिवाक्यस्य सङ्कोचोऽनुवादत्वं च, सिद्धान्त े तु\nन तत्सङ्कोच, अन्येषामनुवादत्वमात्रमेव, इदमधिकरणम् अचिर्रादिगतिचिन्तनस्य तत्सिद्धयर्थत्वात् अर्चिरादिगतेः सर्वविद्यासु चिन्तनीयतया कृतं तद्वयक्त्तभिविषयति । इतरे सर्वेऽपि \"यावदधिकार\"मिति सूत्रमतः परस्तात् पठित्वा अधिकरणान्तरमाहुः । तत्र परे तु विदुषस्तद्देहपासानन्तरं देहान्तरमुत्पद्यते न वेति संशय्य ब्रह्मविदामपि वसिष्ठादीनामितिहासपुराणेषु देहान्तरोत्पत्त्यवगमाद्विद्यायाः पाक्षिकं मोक्षहेतुत्वमहेतुत्वं वेति पूर्वपक्षं कृत्वा वर्त्तमानब्रह्मविदां पारव्धभोगक्षय इवाधिकारिकपुरुषाणामपि प्रारब्धाधिकारहेतुकमर्क्षये मोक्ष इति न पाक्षिकहेतुत्वाहेतुत्वे इति सिद्धान्तयन्ति; तदयुक्त्तम् प्रत्यक्षया नुत्या विद्याया अपवर्गहेतुत्वे श्रुते तद्वरुद्धेतिहासपुराणवचसामप्रमाणतया विद्याया अपवगर्साधनत्वे संशयानुत्थानात् । किञ्च \"यावदधिकारमवस्थिति\"रिथति\"रित्युक्त्ते कथमहेतुत्वपरिहारः, यावदधिकारमवस्थानेन वर्त्तमानदेहानन्तरमप्यवर्गाभावस्थ सिद्धत्वादहेतुत्वमेव समर्थितं भवति । नन्वधिकारस्य प्रारब्धकर्मकृतत्वात् तदवसाने मोक्षहेतुत्वमेव विद्याया मोक्षहेतुत्वमिति चेत्- न, प्रारब्धकर्मणोऽपि स्वाप्नार्थवन्मिथ्यात्वेन निवर्त्तकज्ञाने सति स्थित्यनुपपत्तेः, प्रवृत्तफलस्य कर्माशयस्य मुक्त्तेषोर्वेगक्षयादिव फलक्षयान्निवृत्तिरिति चेत्- न, स्वाप्नशरवेगस्येव मिथ्यात्वेन बोधादनन्तरं भोगानुपपत्तेः, न हीषुमोक्षणक्षण एव पुरुषे प्रबुद्धे शरश्च वेगश्चाबाधितौ तिष्ठतः, यदि वसिष्ठादीनां न निवर्त्तकज्ञानमुदितम्, तर्ह्यहेतुत्वशङ्काया अभावात्सुतरामनारम्भणीयता । अपरे तु वसिष्ठादीनां देहान्तरोत्पत्तिदर्शनेन विद्याया अर्च्चिरादिनाऽपर्वर्गहेतुत्वव्यभिचारशङ्कानिवारकं सूत्रं व्याचक्षते, तन्मतेऽपि श्रुतिविरोधे स्मृत्यप्राकाण्येन संशयाभावात अधिकरणानारम्भस्तुल्यः । अन्ये तु अर्चिरादिमार्गस्य ॠजुत्वादादित्यादीनां परिभ्रमणशीलत्वेन अत्र नियमेनानवस्थानादार्जवेन न सदा देवाश्चिन्त्याः, किन्तु यदा यत्र यस्तिष्ठति स तत्र तदा चिन्त्य इति विचार्य भ्रमतामपि सूर्यादीनं शरीरान्तरेण मार्गानुगुणस्थ्यिुपपत्तेर्मार्गानुगुण्येन सदा ते देवाश्चिन्तनीया इति सिद्धान्तयन्ति, तदयुक्त्तं- कृतकरत्वात्, देवताऽधिकरणे अनेकप्रतिपत्तिदर्शना\"दिति युगपदनेकत्र प्रवृत्तिविरोधो हि शरीरभेदेन परिहृतः, यतो विचारान्तराण्ययुक्त्तानि, अत एवास्य सूत्रस्य विदुषो देहात्यये सकलकर्मक्षयस्य व्यभिचारशङ्काव्युदासपरत्वमेव युक्त्तम्, यतस्तदेव युक्त्तम् । अत एव साम्परायाधिकरणशेषत्वमेव घटत इति अनियमसूत्रात् प्रागेव पाठः समीचीनः । ननु अनियमसूत्रात् परत्वमुपपद्यते, विदुषे अर्चिरादिनाऽपवर्गप्राप्त्यदर्शनपरिहारपरत्वेऽपि सङ्गत्युपपत्तेः, नैवम्, अर्चिरादिगतेर्देहानन्तरभावित्वचिन्तनपत्वाभावादनियमसूत्रस्य, सर्वविद्यानिषंसाधारणत्वं हि तेन सूत्रेण निरूपितम् । अतो विद्याफलविशेषस्य देहपातानन्तरभावित्वचिन्तनपरस्य \"यावदधिकार\"मिति सूत्रस्य साम्परायाधिकरणशेषतया पूर्वमेव पठनं युक्त्तम् ।। 32 ।।\n।। अनियमाधिकरणं समाप्तम् ।। 13 ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.13 अनियमाधिकरणम्\n35. पन्थास्स्यादर्चिरादिः फलमिह सकलब्रह्मविद्यासु मा वा  \nप्रारभ्याधीतियोगात् प्रकरणनियता तस्य चिन्तेति चेन्न ।  \nसर्वासां तद्य इत्थं विदुरिति वचसात्राथ ये चेति चोक्त्या  \nमार्गे साधारणेऽस्मिंन्स्तदनुसरणतस्तद्वदेवास्य चिन्ता ॥\n36. हेयोपादेयमार्गद्वितयमुपदिशन् मुक्तिदाता मुमुक्षोः  \nयोगी यः कश्चनैतत्सरणियुगलविन्मुह्यते नेत्यगायत् ।  \nतस्मादस्मादृशाधीत्यविशदविशदीकर्तृवाक्यावमर्शात्  \nब्रह्मप्राप्त्यर्हकृत्स्नप्रणिहितविहितं मार्गचिन्ताविधानम् ॥\n37. हानादेरर्चिरादेरपि किमभिहितं चिन्तनं सूत्रकारैः  \nविद्याङ्गत्वादिसिद्ध्यै यदि भवतु तदानन्तरे पाद एतत् ।  \nमैवं विद्याङ्गतायामपि भजनमिवेदञ्च धीत्वाविशेषात्  \nकर्मादिभ्यो विभक्तं कथयितुमिह तत्सूत्रणं स्थानपाति ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.13 अनियमाधिकरणम्\n35. पूर्वाधिकरणे स्थूलदेहावसान एवार्चिरादिमार्गोपक्रमे स्थूलसर्वकर्मक्षयः, सूक्ष्मसंस्कारशेषेण परं ज्योतिरुपसम्पन्नस्यैव स्वेन रूपेणाभिनिष्पत्तिरित्युपक्षिप्तम् । तत्र प्रस्तुतोऽयमर्चिरादिमार्गो यस्यां विद्यायामधीतस्तद्विद्यानिष्ठस्यैव स्यात् किं वा सर्वविद्यानिष्ठस्येति चिन्त्यत इति सङ्गतिः । तदर्थविचारस्तु - किमर्चिरादिगतिः पञ्चाग्निविद्यानिष्ठानामेव उत सर्वविद्यानिष्ठानामिति । तदर्थं विचार्यते - किं पञ्चाग्निविद्यायां 'य एवमेतद्विदुर्ये चामी अरण्ये श्रद्धां सत्यमुपासते तेऽर्चिषमभिसम्भवन्ति' 'तद्य इत्थं विदुर्ये चेमेऽरण्ये श्रद्धा तप इत्युपासते तेऽर्चिषमभिसम्भवन्ति' इतीतरानपि चोद्दिश्यार्चिरादिगतिविधिश्श्रूयते उत पञ्चाग्निविद्यानिष्ठानेवोद्दिश्येति । किं श्रद्धासत्यतपश्शब्दैरुपास्यब्रह्मोपस्थापनमुखेनात्रोपासनान्तरप्रतिपत्तिरस्ति नेति । किमुपकोसलविद्यायां 'आचार्यस्तु ते गतिं वक्ता' इति गत्यनुवाद उपासनान्तरप्रतिपत्तिमुपोद्बलयति नेति । तत्र शङ्कापूर्वकं पूर्वपक्षमुपन्यस्य सिद्धान्तमपि प्रकटयति - पन्था इति । भाष्योक्तं संशयस्वरूपं प्रथमं दर्शयति । इदं हि भाष्यवाक्यं 'उपकोसलादिषु येषूपासनेष्वर्चिरादिगतिश्श्रूयते किं तन्निष्ठानामेव तया ब्रह्मप्राप्तिः उत सर्वेषां ब्रह्मोपासननिष्ठानाम्' इति । अत्र प्रारभ्येत्यादिना पूर्वपक्षं दर्शयति । अयमर्थः - उपकोसलादिविद्याविशेषं प्रारभ्य यत्रयत्रार्चिराद्याम्नानं तत्रतत्रैव स्यादर्चिरादिगतिः, तदनुसारात् तच्चिन्तनमपि तथा, नान्यत्रेति । तदिदं प्रतिक्षिपति - नेति । तदेव विवृणोति - सर्वासामिति । अयमर्थः - पञ्चाग्निविद्यायां 'तद्य इत्थं विदुः' इति पञ्चाग्निविद्यानिष्ठाननूद्य 'ये चेमेऽरण्ये' इति विद्यान्तरनिष्ठांश्चानूद्यार्चिरादिमार्गो विधीयते, तेन सर्वासामपि विद्यानामर्चिरादिमार्गः फलतया साधारण एव, तेन ब्रह्मविद्यानिष्ठानां फलचिन्तनस्यावश्यम्भावित्वात् अर्चिरादिमार्गचिन्तनमपि तद्वदेव - मार्गवदेव, साधारणं स्यादिति । नहि फलानुसन्धानमन्तरेणोपायनिष्ठानामुपासनं सम्भवति । अत एव 'ब्रह्मलोकमभिसम्भवानि' इति चिन्तनमवश्यकर्तव्यत्वेन प्रतिपादितमिति पूर्वमपप्युक्तमस्माभिः ॥36. गतिचिन्तनादेरवश्यकर्तव्यत्वं भगवद्वाक्यपरामर्शेनाप्युपपादयति - हेयोपादेयेति । अयमर्थः - हेयमार्गो धूमादिमार्गः । उपादेयमार्गः पुनरर्चिरादिमार्गः । उभयमपि मार्गमुपदिशन् मुक्तिदाता भगवान् 'नैते सृती पार्थ जानन् योगी मुह्यति कश्चन' इति गतिचिन्तनस्यावश्यकर्तव्यत्वमगायत् । तस्मादस्मादृशाध्ययनाविशदार्थविशदीकर्तुर्भगवतो वाक्यावमर्शात् ब्रह्मप्राप्त्युपयुक्तकृत्स्नार्थप्रणिहितविहितम् । प्रणिहितं प्रणिधानं भावे निष्ठा । अयमत्र निर्णयः - न केवलमत्र मार्गचिन्ताविधानमुच्यते, अपि तु ब्रह्मप्राप्त्युपयुक्तं यद्यदत्र प्रामाणिकमुपलभ्यते तत्सर्वमपि चिन्तनीयं देहावसानसर्वकर्मक्षयप्रियाप्रियसंक्रान्त्यर्चिरादिमार्गविरजातरणादिकं सर्वमपि फलत्वादुपायदशायां चिन्तनीयमिति ॥37. अत्र सूत्रकारैर्हानोपायनाभिधानस्य पादासङ्गतिमाशङ्क्य परिहरति - हानादेरिति । अयमत्र पूर्वपक्षिणो भावः - हानोपायनादिचिन्तनं विद्याङ्गमेव, अङ्गं च निरूपणीयमुत्तरत्र विद्याङ्गपादे, अयञ्च पादो विद्यास्वरूपोपदेशपरः, तस्मादत्र कथं सङ्गतिरिति । हानादेरर्चिरादेरपि सूत्रकारैश्चिन्तनं किमर्थमिहाभिहितम्? विद्याङ्गत्वसिद्ध्यै चेत्, तदा अनन्तरे विद्याङ्गपादे भवतु नात्रेति । इमामाशङ्कां प्रतिक्षिपति - मैवमिति । अत्रैव गतिचिन्तनादिसूत्रस्य स्थानपातित्वमस्त्येव । कुत इत्यत्राह - विद्याङ्गतायामिति । गतिचिन्तनादेर्विद्याङ्गत्वे सत्यपि भजनमिव - साधनभूतमुपासनमिव, उपासनाङ्गभूतमिदञ्च गतिचिन्तनादिकमपि कर्मादिभ्यो विभक्तम् इति कथयितुमिह तत्सूत्रणं स्थानपातीत्यन्वयः । अयमत्र भावः - विद्याङ्गानि कानिचित् ज्ञानरूपाणि, कानिचित् क्रियारूपाणि, ज्ञानरूपाणां गतिचिन्तनादीनां प्रधानभूतविद्यातुल्यत्वप्रदर्शनार्थमिह तच्चिन्तनम्, इतरेषां कर्मरूपाणां प्राचुर्येण विद्याङ्गपादे चिन्तनमिति विभागः । तेन गतिचिन्तनादेस्स्थान एवाभिधानमिति नास्थानपातित्वशङ्कावकाशः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.13 अनियमाधिकरणम्\nदेवयानगतिप्रसङ्गात्तन्नियमानियमचिंतेति संगतिः। देवयानगतिः उपकोसलविद्यापञ्चाग्निविद्यापर्यङ्क- विद्यापर्यङ्कविद्यादिषु श्रूयते। सा किं तास्वेव व्यवतिष्ठिते उत सर्वविद्यासाधारणीति तस्यास्साधारण्यबोधक- शास्रासत्त्वतत्सत्वाभ्यां संशये पूर्वःपक्षः। तास्वेव व्यवतिष्ठते। साधारण्यबोधकशास्राभावात्। ननु छान्दोग्ये 'तद्य इत्थंविदुर्येचेमेऽरण्ये श्रद्धां तप इत्युपासते तेऽर्चिषभिसंभवंती'त्यादिश्रूयते। वाजसनेयके 'य एवमेतद्विदुर्येचामी अरण्ये श्रद्धांसत्यमुपासतेतेर्चिषमभिसंभवंती'त्यादिश्रूयते। तत्रोभयत्रापि तद्यइत्थं विदुरितिप्रकृतान् पञ्चाग्निविद इव 'येचेम' इति विद्यांतरनिष्ठानप्युद्दिश्य अर्चिरादिगतिर्विधीयते। मैवं। तत्र श्रद्धासत्यवचनतपोनिष्ठानामेव हि सा विधीयते। श्रद्धादिपदानां प्रसिद्धार्थातिक्रमे कारणाभावात्। येचेम'इत्यादेस्सर्वब्रह्मविद्यासाधारण्ये तत एव पञ्चाग्निविदामप्यर्चिरादिगतिप्राप्त्या 'तद्य इत्थं विदु'रिति विशेषवचनवैफल्यापत्तेश्चेति। सिद्धान्तस्तु। उपकोसलविद्यानिष्ठानामेवार्चिरादिगतिरिति ननियमः। किंतु ब्रह्मविद्यान्तरनिष्ठानामपि। 'येचेमऽरण्य' इत्यविशेषाम्नानात्। श्रुत्यन्तरंच 'सत्यंत्वेव विजिज्ञासितव्य'मिति। तपश्शब्दस्यापि तदैकार्थ्यात् ब्रह्मपरत्वमवसीयते। न च प्रसिद्धार्थातिक्रमो दोषः। 'विद्यया तदारोहति यत्र कामा- परागताः। न तत्र दक्षिणा यांति नाविद्वांसस्तपस्विन' इति विद्यारहितानां केवलतपोनिष्ठानां दक्षिणमार्गएवेति तेषामर्चिरादिगतिकीर्तनमनु- वादमात्रम्। न च गत्यनुचिंतनमुपकोसलविद्यादिष्वेवेति नियमार्थं विशिष्य पृथक्कीर्तन स्यादिति वाच्यम्। गतेस्साधारण्ये सर्वासु विद्यासु तत्क्रतुन्यायानुरोधेन तच्चिंतनावश्यम्भावात्।। संग्रहकारिकाः।। ब्रह्मप्रतिपादनपरसत्यतपश्शब्दघटितवाक्याभ्याम्। यद्यप्यन्वेति गतिर्विहिता सर्वासु विद्यासु।। न तथाऽपि तासु सर्वास्वनुसन्धेया भवत्येषा। एकम्याव्द्यर्थस्तथासति स्यादिविशिष्य विद्याविशेषयोः पाठ-।। साधारणीगहतिश्चेच्चिन्ता तस्याः कथं न स्यात्। कामं स्यादनुवादस्तस्याविद्याविशेषयोः पाठः।। इति अनियमाधिकरणम्।।13।।"
                            }
                        ]
                    },
                    {
                        "verse_number": 28,
                        "original_text": "Adhikarana 3.3.14 अक्षरध्यधिकरणम्\nअक्षरधियां त्ववरोधः सामान्यतद्भावाभ्यामौपसदवत्तदुक्तम्॥3.3.33॥\nइयदामननात्॥3.3.34॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.14 अक्षरध्यधिकरणम्\nवृहदारण्यके श्रूयते \"एतद्वै तदक्षरं गार्गि ब्राह्मणा अभिवन्दन्ति अस्थूलमनण्वह्रस्वमदीर्घमलोहितमस्त्रेहमच्छायमतमोऽवाय्वनाकाशमसङ्गमरसमगन्धमचीुष्कमश्रोत्रमवागमनोऽतेजस्कमप्राणमसुस्वममात्रमनन्तरमवाह्यं न तदश्नाति किञ्चन एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठतः\" इति तथा आथर्वणे \"अथ परा यया तदक्षरमधिगम्यते यत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम्\" इति तत्र संशयः- किमिमे अक्षरशब्दनिर्द्दिष्टब्रह्मसम्बन्धितया श्रुताः अस्थूलत्वादयः प्रपञ्चप्रत्यनीकतास्वरूपाः सर्वासु ब्रह्मविद्यास्वनुसन्धेयाः? उत यत्र श्रूयन्ते तत्रैव इति किं युक्त्तं? यत्र श्रुतास्तत्रैवेति कुतः विद्यान्तरस्य रूपभूतानां गुणानां विद्यान्तरस्य रूपत्वे प्रमाणाभावात्, प्रतिषेधरूपाणामेषामानन्दादिवत् स्वरूपावगमोपायत्वाभावाच्च आनान्दादिभिरवगतस्वरूपे हि ब्रह्मणि स्थूलत्वादयः प्रपञ्चधर्माः प्रतिषिध्यन्ते, निराम्बनप्रतिषेधायोगात्।\nएवं प्राप्ते प्रचक्ष्महे- अक्षरधियां त्ववरोधः- इति अक्षरब्रह्मसम्बन्धिनीनामस्थूलत्वादिधियां सर्वब्रह्मविद्यास्ववरोधः- सङ्ग्रहणमित्यर्थः कुतः? सामान्यतद्भावाभ्यां सर्वेषूपासनेषूपास्यस्याक्षरस्य ब्रह्मणः समानत्वदस्थूत्वादीनां तत्स्वरूपप्रतीतौ भावाच्च एतदुक्त्तं भवति- असाधारणाकारेण ग्रहणं हि वस्तुनो ग्रहणम् न च केवलमानन्दादि ब्रह्मणोऽसाधारणमाकारमुपस्थापयति, प्रत्यगात्मन्यष्यानन्दादेर्विद्यमानत्वात्, हेयप्रत्यनीको ह्यानन्दादिमर्ब्रह्मणोऽसाधारणं रूपम् प्रत्यगात्मनस्तु स्वतो हेयविरहिणोऽपि हेयसम्बन्धयोग्यताऽस्ति हेयप्रत्यनीकत्वं च चिदचिदात्मकप्रपञ्चधर्मभूतस्थूलत्वादिविपरीतरूपम् अतः असाधारणाकारेण ब्रह्मानुसन्दधताऽस्थूलत्वादिविशेषितज्ञानानन्दाद्याकारं ब्रह्मानुसन्धेयमिति अस्थूलत्वादीनामानन्दादिव द्व्रह्म स्वरूपप्रतीत्यन्तर्भावात्सर्वासु ब्रह्मविद्यासु तथैव ब्रह्मानुसन्धेयमिति गुणानां प्रधानानुवर्त्तित्वे दृष्टान्तमाह- औपसदवदिति, यथा जामदग्न्यचतूरात्रपुरोडाश्युपसद्गुणभूतः सामवेदपठितः \"अग्निर्वै होत्रं वेतु\" इत्यादिको मन्त्रः प्रधानानुवर्त्तितया याजुर्वैदिकेनोपांशुत्वेन प्रयुज्यते, तदुक्त्तं प्रथमे काण्डे \"गुणमुख्यव्यति- क्रमे तदर्थत्वान्मुख्येन वेदसंयोगः\" इति। 33।\nनन्वेवं सर्वासु ब्रह्मविद्यासु ब्रह्मण एव गुणित्वाद् गुणानां च प्रधानानुवर्त्तित्वात् \"सर्वकर्मा सर्वगन्धः सर्व रसः\" इत्यादेर्गुणजातस्य प्रतिविद्यं व्यवस्थितस्याप्यव्यवस्था स्यात्तत्राह- आमननम्- आभिमुख्येन मननम्- अनुचिन्तनम् आमननाद्धेतोरियदेव गुणजातं सर्वत्रानुसन्धेयत्वेन प्राप्तम्; यदस्थूलत्वादिविशेषितमानन्दादिकं, येन गुणजातेन विना ब्रह्मस्वरूपस्येतरव्यावृत्तस्यानुसन्धानं न सम्भवति तदेव सवर्त्रानुवर्त्तनीयम्, तच्चेयदेवेत्यर्थः इतरे तु सर्वकर्मत्वादयः प्रधानानुवर्त्तिनोऽपि चिन्तनीयत्वेन प्रतिविद्यं व्यवस्थिता। 34।\n।। अक्षरध्यधिकरणं समाप्तम्। 14।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.14 अक्षरध्यधिकरणम्\nबृहदारण्यके (3.8.8) “एतद्वै तदक्षरं गार्गि ब्राह्मणा अभिवदन्त्यस्थूलमनण्वह्रस्वम्” इत्यादि श्रूयते तथा आथर्वणे च “अथ परा यया तदक्षरमधिगम्यते यत्तदद्रेश्यमग्राह्यम्” (1.1.5) इत्यादि किमेषामस्थूलत्वादीनां सर्वासु ब्रह्मविद्यासूपसंहारः, उत यत्र श्रुताः तत्रैवेति संशयः विद्याविशेषरूपतया श्रुतानां सर्वविद्यासाधारणत्वाभावाद्यत्र श्रुतास्तत्रैव नियता इति पूर्वः पक्षः राद्धान्तस्तु - अस्थूलत्वादीनामप्यानन्दादिवत् ब्रह्मस्वरूपानुसन्धानान्तर्भावात्सर्वत्रैवोपसंहारः, न केवलमानन्दादिर्ब्रह्मस्वरूपं प्रत्यगात्मनो व्यावृत्तम्, तस्यापि हि तदेव स्वरूपम् अस्थूलत्वादिविशेषितमानन्दादि ब्रह्मणः प्रत्यगात्मनो व्यावृत्ताकारः यद्यपि प्रत्यगात्मा स्वभावतः स्थूलत्वाद्यचेतनधर्मासंबन्धी, तथापि तत्संबन्धार्हताऽस्त्येव तदर्हतयापि हि पूर्वं तत्संबन्धस्सञ्जातः अतो ब्रह्मणस्तदनर्हस्वरूपानुसन्धानार्थतयाऽस्थूलत्वादयस्सर्वत्रानुसन्धेयाः सूत्रार्थस्तु - अक्षरधियाम् - अक्षरसंबन्धिनीनामस्थूलत्वादिधियां सर्वविद्यास्ववरोधः - सङ्ग्रहणम्; कुतः? सामान्यतद्भावाभ्यां - ब्रह्मणस्सर्वत्र समानत्वात् ब्रह्मानुसन्धानान्तर्भावाच्च तासाम् गुणानां प्रधानानुवर्तित्वं स्वभावः; औपसदवत् - यथा जामदग्न्यचतूरात्रपुरोडाशोपसद्गुणभूतः “अग्निर्होत्रं वेतु” इति मन्त्रः सामवेदपठितत्वेन सामवेदस्वरनियतोऽपि प्रधानभूतोपसदनुवर्तित्वात् याजुर्वैदिकत्वाच्चोपसदो याजुर्वैदिकोपांशुत्वसंबन्धी; तद्वदक्षरविद्यासंबन्धितयाऽधीतत्वेन तद्विद्यानियता अपि प्रधानानुवर्तित्वस्वाभाव्यात्सर्वविद्यासंबन्धिनः तदुक्तं प्रथमकाण्डे “गुणमुख्यव्यतिक्रमे तदर्थत्वात् (पू.मी.सू. 3.3.2.9) इत्यादिना ॥\nएवं तर्हि “सर्वकर्मा सर्वगन्धः” इत्यादीनामपि सर्वेषां ब्रह्मगुणत्वान्न क्वचिद्व्यवस्थेत्यत्राह - इयत् - अस्थूलत्वादिविशेषितमानन्दाद्येव सर्वत्रानुसन्धेयम्; कुतः? आमननाद्धेतोः आमननम् - आभिमुख्येन मननं, ब्रह्मानुसन्धानम् ब्रह्मस्वरूपानुसन्धानं येन विना नोपपद्यते; तदेव सर्वत्रानुसन्धेयम् अन्यत्तु तत्रतत्र व्यवस्थितमित्यर्थः ॥ इति अक्षरध्यधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.14 अक्षरध्यधिकरणम्\n\"एतद्वै तदक्षरम् \" \"अथ परा यया तदक्षरम् \" इत्यारभ्य \"अस्थूलमनण्वह्रस्वमदीर्घमलोहितम्\" \"यत्तदद्रेश्यमग्राह्यम् \"  इत्याद्यस्थूलत्वाद्रेश्यत्वादिविषयाणामक्षरब्रह्मसंबन्धिनीनां धियां सर्वासु परविद्यासु संग्रहः, गुणिनो ब्रह्मणः सर्वत्रैकत्वात् ; एतैर्गुणैर्विना सकलेतरव्यावृत्तब्रह्मानुसंधानानुपपत्तेश्च। हेयसंबन्धानर्हानन्दादयो हि प्रत्यगात्मनो ब्रह्मव्यावर्तकाः। प्रधानानुवर्तित्वं हि गुणस्वभावः। यथा जामदग्न्य चतूरात्र पुरोडाशोपसद्गुणभूतमन्त्रस्य प्रधानभूतोपसदनुवर्तित्वेनोपांशुगुणकत्वम्। तदुक्तम् \"गुणमुख्यतिक्रमे\" इत्यादिना।।\nनैतावता सर्वत्र सर्वोपसंहारप्रप्तिरित्याह --- इयदामननात्।। 34।। आमननम् ; आभिमुख्येन मननम्। इयदेव गुणजातं सर्वत्रोप संहार्यं, येन गुणजातेन सकलेतरव्यावृत्तब्रह्ममननम्।। इतऩ्तॊटर्च्चि-"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.14 अक्षरध्यधिकरणम्\n।। अक्षरधियां त्ववरोधः सामान्यतद्भावाभ्यामौपसदवत्तदुक्त्तम् ।। 33 ।। अर्चिरादिगते सर्वविद्यासाधारण्यमुक्त्तं, तथाऽस्थूलत्वादेरपि सर्वसाधारण्यं निरूप्यत इति सङ्गतिः, पूर्वाधिकरणे प्रकरणं पूर्वपक्षहेतुः, अत्रापि तथेति वा सङ्गतिः । प्रकञ्चप्रत्यनीकतास्वरूपा इति - प्रपञ्चप्रत्यनीकं ब्रह्म तस्य प्रपञ्चप्रत्यनीकत्वरूपस्वभावेन निरूपकाः अस्थूलत्वादिधर्मा इत्यर्थः । किं मैत्रेयीब्राह्मणे श्रुतमस्थूलत्वादिकं तत्रैवोपसंहार्यम्? उत सर्वासु विद्यासु, अस्थूलत्वादीनां किं ब्रह्मसाधारणतया तत्स्वरूपनिरूपकत्वम्? उत केवलज्ञानानन्दादीनामिति, किस्थूलत्वादिकं विना शङ्कितकृत्स्नदोषव्यावृत्तिप्रकीतिरस्ति नेति, अस्ति चेत्- केवलज्ञानादीनामेव निरूपकत्वेनास्थूलत्वादेरनुपसंहार्यत्वम्, न चेत्- स्वरूपनिरूपकत्वात् सर्वासूपसंहार्यत्वम्, प्रमाणाभावात्- हेत्वभावात् । वस्तुसामर्थ्यं प्रमाणमाशङ्कय प्रतिषेधति । स्वरूपेति - स्वरूपावगमोपायत्वाभावं विवृणोति । आनन्दादिभिरिति - लब्ध\nरूपे क्कचित् किञ्चितादृगेव निषिध्यत इत्यभिप्रायः । अस्थूलत्वादिधियामवरोध इति - सर्वब्रह्मविद्यास्वस्थूलत्वादिकमनुसन्धेषमित्यर्थः, सामान्यतद्भावाभ्यामिति समुच्चित्यैको हेतुः, सर्वविद्यासु ब्रह्मानुगतं चेत्कथमस्थूलत्वादिगुणानां तत्स्वरूपप्रतीत्यनुबन्धित्वमित्यत्राह - एतदुक्त्तमिति । अत्र विवक्षिता प्रतीतिर्न येन केनचिदाकारेण प्रतीतिः, अपितु व्यावृत्ताकारेण प्रतीतिर्विवक्षिता, तादृशप्रतीत्यन्तर्भावो ऽस्थूलत्वादीनामस्त्येवेत्याह - असाधारणेति । आकारमुपस्थापयति- स्वरूपमुपस्थापयतीत्यर्थः । हेयसम्बन्धाभावः प्रत्यगात्मनोऽप्यस्ति ब्रह्मणो हेयप्रत्यनीकत्वमसाधारणमस्तु, तत्रास्थूलत्वादिकं कथमसाधारणमित्यत्राह - हेयप्रत्यनीकत्वं चेति । विपरीतरूपं- विरोधिरूपम्, तत्तद्धेयशङ्काव्यावत्तर्कमित्यर्थः अस्थूलत्वादिविशेषितेति अस्थूलत्वाद्युपेतत्वमुक्त्तं, स्थूलत्वादिविरोधिशब्दाभिलप्य आकारोऽस्थूलत्वादिःभावान्तरस्यैव अभावशब्दार्थत्वात्,अत एव ह्यस्थूलत्वं सुसूक्ष्मशब्देनोक्त्तं श्रुत्यन्तरे, अस्थूलत्वादिधर्मैर्यतायोभ्यं तत्तद्व्यावृत्तिरवगन्तव्या, अचक्षुष्ट्वाप्राणत्वादिभिरिन्द्रियाधीनज्ञानप्राणायत्तचेष्टितजीवव्यावृत्तिः अनगुत्वसूक्ष्मत्वादिभिर्मुक्त्तस्यापि व्यवच्छेदः, आनन्त्येन सर्वव्यवच्छेदेऽपि शङ्कितस्थूलत्वादिव्यवच्छेदस्तु तद्विरोध्यस्थूलत्वादिभिरेव सिद्धयेदित्यवश्यानुसन्धेयत्वम्, एत\nदधिकरणार्तमुपजीव्य पूर्वमानन्दादिष्वमलत्वं च सह पठितम् । औषसदवदिति वक्ष्यमाणदृष्टान्तः कर्मविषयः, दार्ष्टान्तिकं तूपासनं, तस्मात् दृष्टान्तोपजीव्यमंशमाह - गुणानां प्रधानानुवर्त्तित्वे इति । जामदम्नयचतूरात्रं जमदग्निना मुहुरनुष्ठितं चतूरात्रं नाम कर्म, तत्र पुरोडाशद्रव्यकोपसदङ्गभूतः सामवेदपठितो मन्त्रः \"उच्चैः साम्ना\" इति वचनात् सामवेदपठितत्वेन तस्य मन्त्रस्योच्चैर्गाने प्रःप्तेपि \"उपांशु यजुषा\" इत्युपांशुपठितव्ययजुर्वेदोक्त्तोपसत्कर्मणशेषत्वेन तदनुवर्त्तत्वादुपांशुप्रयोगः प्राप्त इत्यर्थः । गुणमुख्यव्यतिक्रम इति - व्यतिक्रमो विरोधः यथा प्रकरणान्तराधीतानामपि प्रधानानुवर्त्तित्वं दृश्यते, तथा प्रकरणान्तराधीतानामप्यस्थूलत्वादिधर्माणां प्रधानभूतधर्म्यनुवृत्तिरुपपन्नेत्यर्थः । अयं दृष्टान्तः आनन्दादेरपि तुल्य इत्यभिप्रेतः । अनन्तरसूत्रशङ्कामाह - नन्वेवमिति । अस्थूलत्वाद्यनेकगुणानां बहुशास्वोक्त्तानां सर्वविद्यानुगतत्वे तेषां बाहुल्यात् प्रधानानुवर्त्तितया प्राप्तानां सर्वकर्मत्वादीनां चानन्त्यादुपसंहाराशक्त्तिः स्यादिति चाभिप्रायः ।। 33 ।।\n।। इयदामननात् ।। 34 ।। सूत्रस्याक्षरार्थमाह - आमननमित्यादिना । तात्पर्यमाह - येनेति । ब्रह्मणो व्यावृत्ताकारानुसन्धानाय प्राप्तं गुणजातमियदेवेत्यर्थः । अत्र परे तु\" सामान्यतद्भावाभ्यां\"प्रतिषेधमुखेन प्रतिपादनप्रकारस्य समानत्वादक्षरस्य ब्रह्माभिन्नतया प्रत्यभिज्ञनाच्चेति योजयन्ति, ततोऽपि वरमुक्त्तार्परत्वं निदर्शनानुगुण्यात्, अङ्गानां प्रधानानुवर्त्तित्वे हि निदर्शनोपन्यासः, भावाभावरूपधर्मविषयत्वात् \"आनन्दादयः\" इत्यनेन न पौनरुक्त्तयमित्याहुः, तदयुक्त्तम्, सत्यादिवाक्यानामतद्वयावृत्तिपरत्वाभ्युपगमात्, तत्रापि स्वरूपातिरिक्त्तव्यावृत्तिरूपधर्मानभ्युपगमात् सकलेतरव्यावृत्तस्वरूपस्य सत्यादिवाक्यप्रतिपन्नस्य व्यवच्छेद्यविशेषव्यावृत्तिप्रतिपत्तौ प्रयोजनाभावाच्च । न हि पांशुराशेर्विविक्त्तस्य रत्नस्य पुनः पुनः प्रत्येकपांसुव्यतिरेचने किञ्चित्प्रयोजनम् । \"ॠतं पिबन्तौ\" \"द्वासुपर्णा\" इति वाक्ययोर्विद्याभेदाभेदविषयम् \"इयदामनना\"दिति सूत्रमधिकरणान्तरमाहुः, उभयोर्भोक्त्तृत्वमेकत्र, एकस्य भोक्त्तृत्वमन्यस्य चाभोक्त्तृत्वम् अन्यत्र इति विद्याभेदमुकत्वा छत्रिन्यायेनाविरोधात् जीवोपादनस्य तादात्म्यप्रतिपाद\nनार्थत्वाच्च रूपाभदेदाद्विद्यैक्यमित्युक्त्तम्, तदयुक्त्तं- छत्रिन्यायादिभिरर्थैकत्त्वस्य \"गुहां प्रविष्टवात्माना\"वित्यत्र सिद्धत्वात्, सूत्राक्षराणां तदसाधारणत्वाभावाच्च,इयच्छब्दोऽपि देशकालस्वरूपसंङ्खयेयत्तासाधारणः । किञ्च - यदा षैङ्गिश्रुत्यनुसारेण सत्त्वद्वितीयप्रत्यगात्मपरत्वं द्वासुपर्णेति वाक्यस्याभिमतम्, तदा द्वयोरपि जीवसद्वितीयपरमात्मपरत्वं व्याहतम्, जीववद्वितीयपरमात्मपरत्वेऽपि पौनरुक्त्तयनुक्त्तम् । ननु न पौनरुकत्यम्, तत्प्रपञ्चनार्थो ह्मयमारम्भ इति चेत्- न, अधिकरणान्रनिरूप्यार्थानामिहाप्रपञ्चनात्, अस्य तेभ्यो वैषम्याभावाच्च । किञ्च इयदिति सौत्रं पदं च न द्वित्वसङ्खयया व्यवच्छेदमेकान्ततोऽवगमयति, ततश्च \"विश्वमेवेदं पुरुषः\" \"महान् प्रभुर्य वै पुरुषः\" इत्यादिषु जगदाकाऱ्वयवच्छेदेन \"विद्यैक्यपरं सूत्रं किं न स्यात्, यदि संख्याव्यवच्छेदकत्वमेवाभिमतं तर्हि \"त्रिविधं ब्रह्म मे तत्\" \"चतुष्पात् ब्रह्म\" सत्यादिसङ्खयान्तरावच्छिन्नब्रह्मपरवाक्यविषयं किं न स्यात्, सर्वत्र भेदाभेदहेतवश्च उत्प्रेक्षितुं शक्याः, अतो यथा कथंचिन्निर्वहणात् अपेक्षितार्थपरत्वं साधिष्ठम् । सूत्राक्षरानैकानत्यपुनरुक्त्तिभ्यामेवापरेषां पक्षेऽप्यधिकरणभेदो व्युदस्तः । अन्ये तु \"सम्भूतिं च विनाशं च यस्तद्वेदोभयं सह । विनाशेन मृत्युं तीर्त्वा सम्भूत्य्रामृतमश्नुते\" इति सप्रपञ्चब्रह्मोपासनं प्रपञ्चविनाशावस्थसन्मात्रब्रह्मोपासनं चेति द्विविधयोरपि ब्रह्मोपासनयोः समुच्चयमाहुः । तत्र प्राणाद्युपासनं च सम्भूतिरेव जगदेकदेशसम्बन्धित्वात् \"अस्थूल\"मित्यादिभिर्विहितं विनाशोपासन प्राणादिसंभूतिभिरपि किं समुच्चीयते नेति चिन्तायामविशेषेण \"सम्भूतिं च विनाशं चे\"ति श्रुतत्वाद्विनाशवर्मिणो ब्रह्मणः प्राणादिसम्भूतिष्वभाव्रपि तत्र धर्मिणो ब्रह्मणः समाकृष्योपासनसम्भवात्, सर्वाभिः सम्भूतिभिरपि विनाशः समुच्छीयत इति पूर्वपक्षं कृत्व गुणिनो गुणानुरोधित्वाभावात् गुणानुरोधेन गुणिनोब्रह्मस्समाकर्षायोगात्, गुणानामेव गुण्यनुरोधित्वात् ब्रह्मणोऽसद्भावेपि विनाशस्याप्ययोगात्, ब्रह्मसम्भूतिभिरेव विनाशः समुच्चीयते इति वर्णयन्ति, तदयुक्त्तम्- सप्रपञ्चनिष्प्रपञ्चब्रह्मोपासनसमुच्चयस्य प्रमाणविरुद्धत्वात् अक्षरविद्याशाण्डिल्यविद्यादीनं श्रुतिस्वारस्यादन्योन्यनिरपेक्षोपायत्वं हि प्रतीयते, समुच्चयश्रुतिबलात्तासामन्यसापेक्षत्वं कल्प्यत इति चेत्- न, कल्पकस्यार्थान्ततविेयत्वेनान्यथासिद्धत्वात्, अर्तान्तरस्य स्वारसिकतया विद्यान्तरस्वारस्यानुगुणतया चाप्रम्प्यत्वात्, सम्भूतिशब्दः सम्भवत्यनेनेति सम्भूतिरिति व्युत्पत्त्या मार्गपरः, \"एतमितः प्रेत्याभिसम्भविताऽस्मि\" \"ब्रह्मलोकमभिसाभवानी\"ति च प्रयोगात् अभिसम्भविताऽस्मीति उत्तमपुरुषेण इति यस्य स्यादद्धा न विचिकित्सा\" इत्यनेन च मार्गचिन्तायाः कार्यत्वस्य सूचितत्वाच्च, विनाशशब्दश्च सुकृतदुष्कृतविनाशविषयः, अतो मार्गस्य कमर्विनाशस्य च चिन्तनं विद्याङ्गत्वेन समुच्चित्य विधीयते, न च सम्भूतिविनाशशब्दयोः सप्रपञ्चनिष्प्रपञ्चब्रह्मणि स्वारस्यम्, नाप्यनन्यथासिद्धप्रयोगः, यतः समुच्चयो न प्रामाणिकः, अत एव संशयाभावादनारम्भणीयता । \"इयदामनना\"दित्यत्र च सूत्राक्षराणामनैकान्त्यं पूर्ववत्, \"ॠतं पिबन्तौ\" \"द्वा सुपर्णा3 इति वाक्यावगतयोर्भोगानशनयोर्भिथोविरोधान्न सम्भूतिषु समुच्चय इति विचार्य भोगस्य हविर्विषयतया, अनशनस्य कर्मफलविषयतया वा अन्तर्यामिपरमात्मविषयतया वा विरोधाभावात् सम्भूतिषु समुच्चय इति सिद्धान्तवर्णनं च सम्भूतिविनाशसमुच्चयाप्रामाणिकत्वादेवानुपपन्नम्, भोगानशनयोर्विरोधस्तु छत्रिन्यायेन वा प्रयोज्यप्रयोजकभावेन वा ॠतपानस्य विरोधभावात् पूर्वमेव परिहृतः, अन्यथा तस्यापरिहृतत्वे \"गुहां प्रविष्टा\"वित्याद्यधिकरणसिद्धान्तदौस्स्थ्यप्रसङ्गात, अतोऽधिकरणभेदोऽनुपपन्न इति ।। 34 ।।\n।। अक्षरध्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.14 अक्षरध्यधिकरणम्\n38. यस्यामस्थूलतादि प्रपठितमुचितं चिन्तनं तस्य तस्यां  \nनान्यस्यां मानहानेर्न यदि नियमनं कस्य कुत्रेति चेन्न ।  \nहेतुत्वोन्नेयदोषव्यपनयनमिह ब्रह्मविद्यासु सर्वा-  \nस्वानन्दाधिक्रियोक्तक्रमनियमितमित्यस्य सार्वत्रिकत्वात् ॥\n39. सत्यत्वाद्यैस्स्वरूपावगतिरभिहिता सर्वविद्यानुवृत्त्या  \nभूयस्तत्तुल्यधर्मेष्वधिकरणमिदं स्याद् वृथैवेति चेन्न ।  \nकैश्चिज्ज्ञातस्वरूपे क्वचिदितरगतं किञ्चिदन्यन्निषेध्यं  \nव्यावृत्त्या न स्वरूपावगतिरत इति प्रेक्षणस्यापि रोधात् ॥\n40. व्यावर्त्यानन्त्यतस्तद्व्युदसनमपि हि स्यादनन्तं ततस्त-  \nच्चिन्ता किञ्चिज्ज्ञसाध्या जलधितरणवन्नोपदिश्येत मैवम् ।  \nतत्तत्सामान्यधर्मानुगतिकबलिताशेषभेदोपदेशे  \nतादृक्चिन्तोपपत्तेरनवममिति वा गृह्यतां संगृहीतिः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.14 अक्षरध्यधिकरणम्\n38. पूर्वमर्चिरादिगतेस्सर्वविद्यासाधारण्येन श्रुतत्वात् तच्चिन्तनस्यापि न्यायप्राप्तं सर्वविद्यासाधारण्यं प्रतिपादितम्, अधुना पुनरक्षरधियां सर्वविद्यासाधारण्यं न वेति चिन्त्यत इति सङ्गतिः । पूर्वाधिकरणे प्रकरणं पूर्वपक्षहेतुः, अत्रापि तथेति वा सङ्गतिः । तदर्थविचारस्तु - बृहदारण्यके गार्गिब्राह्मणे 'एतद्वै तदक्षरं गार्गि ब्राह्मणा अभिवदन्त्यस्थूलमनण्वह्रस्वम्' इत्याद्यस्थूलत्वादिकं तत्रैवोपसंहार्यमुत सर्वासु विद्यास्विति । तदर्थं विचार्यते - किं निषेधरूपाणामस्थूलत्वादीनामेव ब्रह्मासाधारणाकारतया ब्रह्मस्वरूपनिरूपकत्वमुत केवलज्ञानानन्दादीनामिति । किमस्थूलत्वादिकं विना शङ्कितकृत्स्नदोषव्यावृत्तिप्रतीतिरस्ति नेति । अत्र पूर्वपक्षी मन्यते - ननु गार्गिब्राह्मणादिषु क्वचिदेवाक्षरत्वादिकमाम्नातम्, यस्यां तु विद्यायां यावद्गुणजातमाम्नातं तावदेव तत्रोपसंहार्यं तत्प्रकरणपठितत्वात्; अन्यथा सर्वं सर्वत्रोपसंहार्यमिति सद्विद्यादीनां गुणसङ्करस्स्यात्, ब्रह्मस्वरूपप्रतिपत्तिस्त्वानन्दादिभिरेवेति प्रागेवोक्तम्, तेन किमनेनाजागलस्तनायमानेन ब्रह्मस्वरूपप्रतिपत्तावक्षरत्वादिना गुणेनेति । तदिदमनुवदति - यस्यामिति । अन्यत्रानुपसंहार्यत्वमाह - नान्यस्यामिति । तत्र हेतुमाह - मानहानेरिति । सर्वस्यापि गुणस्य सर्वत्रोपसंहारस्स्यादित्यर्थः । एवं पूर्वपक्षमनूद्य दूषयति - नेति । पूर्वपक्षप्रतिक्षेपप्रकारं विशदमेव दर्शयति - हेतुत्वेति । अयमत्राभिप्रायः - न केवलं ब्रह्मगुणमात्रमत्रोच्यते, अपि तु कारणत्वाशङ्कितदोषपरिहारेण स्वरूपप्रतिपत्तिहेतुर्गुणविशेषः । स पुनरमलत्वम्, तेन सहितास्सत्यत्वादयोऽपि । तथाहि सत्यत्वं सविकारमचिद्वस्तु व्यावर्तयति । ज्ञानत्वं विलुप्तबुद्धिकं तत्संसृष्टं जीवम् । अनन्तत्वं पूर्वावधिमन्तं मुक्तम् । आनन्दत्वमपि परवादिपरिकल्पितं निरानन्दमीश्वरम् । तेनामलत्वेन नित्यो व्यावर्त्यते । यद्यप्यनन्तपदेनैवाणुस्वरूपो नित्योऽपि व्यावर्त्यते, तथापि धर्मभूतज्ञानतो देशकालाभ्यामानन्त्यस्य तस्मिन् विद्यमानत्वात् कथञ्चिदानन्त्यं वक्तुं शक्यते । अमलत्वं तु सर्वेषां व्यावर्तकमेव । नित्योऽपि परतन्त्रचेतनत्वात् संसारे स्वरूपयोग्यतावान् केवलं भगवदपचाररूपसहकारियोग्यताभावात् नित्यमेवासंसारी वर्तते । ईश्वरस्तु स्वतन्त्रचेतनत्वात् संसारे स्वरूपयोग्यतारहितः । तेनेदमेवामलत्वमीश्वरस्यासाधारणमेव । किञ्चेतरसंसरणनिवर्तकत्वमीश्वरस्यासाधारणम्, तच्चामलत्वमेव । तेन स्वयं मलरहितत्वात् इतरमलप्रतिभटत्वाच्च ईश्वर एवामल इत्युच्यते । तर्ह्यमलत्वमेवास्तु किं सत्यत्वादिभिरिति चोद्यमवशिष्यते, तच्चात्र नास्तीत्याह - हेतुत्वेति । द्वेधा हि लक्षणमभिधीयते, एकेनैव विशेषणेन कृत्स्नालक्ष्यव्यावृत्तिरित्येकः पक्षः, अपरस्तु नानाविशेषणैर्बुद्ध्यवतरणक्रमेणालक्ष्यव्यावृत्त्या लक्ष्यस्वरूपनिरूपणं क्रियते तदिदमिति भाष्यकाराभिप्रायः । अयमत्र शब्दार्थः - कारणत्वेन वस्त्वन्तरनिष्ठदोषा आशङ्क्यन्ते । तेषां व्यपनयनं सत्यज्ञानानन्तानन्दामलपदैः क्रियते । तेन क्रमाद्दोषव्यपायप्रतिपत्तिः । प्रतिपत्तिसौकर्यार्थमनुक्रमादर्थविशेषप्रतिपत्तौ दृष्टान्तमाह - आनन्देति । आनन्दमयाधिकरणेऽन्नमयप्राणमयमनोमयविज्ञानमयानन्दमया उत्तरोत्तरं क्रमादेवाधिकत्वेन प्रतिपाद्यन्ते । एवमत्राप्यनुक्रमेण सर्वाधिकत्वेन भगवान् प्रतिपाद्यते । तेन प्रथमत एवममलत्वेन भगवतस्सर्वाधिकत्वप्रतिपत्तौ किमेभिस्सत्यत्वादिभिर्विशेषणैरिति चोद्यं परिहृतमेवेति । अस्य सार्वत्रिकत्वात् - एतस्यानुक्रमबोधनन्यायस्य सर्वलोकप्रसिद्धत्वादित्यर्थः ॥39. अत्र कश्चिच्चोदयति - सत्यत्वाद्यैर्गुणैस्स्वरूपावगतिरभिहिता सर्वविद्यानुवृत्ततया । तेन भूयोऽपि तत्तुल्यधर्मेष्वक्षरत्वादिष्विदमधिकरणं वृथैव स्यादिति । तदिदमनुवदति - सत्यत्वाद्यैरिति । अनूदितमर्थं निराकरोति - नेति । निराकरणप्रकारमेव विवृणोति - कैश्चिदिति । 'लब्धरूपे क्वचित् किञ्चित् तादृगन्यन्निषिध्यते' इति न्यायेन वस्तुस्वरूपप्रतिपत्तौ विशेषणान्तरैस्सिद्धायां पश्चादेव व्यावृत्तिप्रतिपत्तिः, तथा च वस्तुस्वरूपप्रतिपत्तौ व्यावृत्तिप्रतिपत्तिर्नोपकरोतीत्यनध्यक्षितन्यायः कश्चिन्मन्यते तत्प्रेक्षणस्यात्रोपरोधार्थमिदमधिकरणं सफलमेवेत्यर्थः ।   \nअयमत्र भावः - लोके कर्मव्यतिरिक्तत्वे सति जातिमात्राश्रयो गुण इत्यादौ व्यावृत्तिप्रतिपत्तिरपि गुणादिस्वरूपविशेषप्रतिपत्तावुपयुज्यते । तद्वदत्रापि ब्रह्मस्वरूपप्रतिपत्तौ व्यावृत्तेः प्रतिपत्तिरुपयुज्यते । तर्हि 'लब्धरूपे क्वचित्किञ्चित्तादृगन्यन्निषिध्यते' इत्यस्य कोऽर्थः? केनापि प्रकारेण सिद्धे वस्तुनि इतरव्यावृत्तिरूपं प्रकारान्तरमपि प्रतीयत इति न कश्चिद्दोषः ।   \nअयमर्थः - विधिनिषेधयोः पूर्वं विधिरूपेण केनापि प्रकारेण प्रतिपन्ने वस्तुनि पश्चात् निषेधप्रवृत्तिः, न पुनरत्यन्ताप्रतिपन्ने इति ॥40. अत्र कश्चिदाह - व्यावर्त्यानामनन्तत्वात् व्यावृत्तिरप्यनन्ता । तस्याः पुनरानन्त्ये तद्व्यावर्तकमप्यनन्तमेव वाच्यम् । तथा च कर्तुमेव न शक्यते । न ह्यशक्यं सागरतरणं कैश्चिदुपदिश्यते । अशक्यविधाने वाक्यस्याननुष्ठानलक्षणाप्रामाण्यप्रसङ्गादिति । तदिदमनुवदति - व्यावर्त्येति । अयमत्र शब्दान्वयः - व्यावर्त्यानन्त्यात् व्यावर्तनमप्यनन्तं स्यात्, तेन तच्चिन्ता व्यावृत्तिचिन्ता किञ्चिज्ज्ञसाध्यतया नोपदिश्येत । तत्राशक्योपदेशे दृष्टान्तमाह - जलधितरणवदिति । तदिदं प्रतिक्षिपति - मैवमिति । प्रतिक्षेपप्रकारमेव दर्शयति - तत्तदिति । द्रव्यत्वगुणत्वकर्मत्वादिसामान्यधर्मोपादानेनानन्तानामपि व्यक्तीनां यथा लोके निरासः (क्रियते), एवमत्रापि प्रतिक्षेप्याणां धर्माणां सामान्यधर्मोपादानेन निरासस्स्यात् । अथवा एकेनैव विशेषणेन सर्वधर्मव्यावृत्तिस्सेत्स्यतीत्याह - अनवममिति । 'अनवमं ब्रह्म' इत्येकेन विशेषणेनापरेषां प्रतिक्षेप्याणामवमानां संगृहीतिर्गृह्यतां संग्रहेणोपादानं स्वीक्रियतामित्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.14 अक्षरध्यधिकरणम्\nअर्चिरादिगतिवदस्थूलत्वादेरपि सर्वविद्यासाधारण्यं निरूप्यत इति संगतिः। बृहदारण्यके श्रूयते- एतद्वैतदक्षरं गार्गि ब्राह्मणा अभिवदन्त्यस्थूलमनण्वह्रस्वमदीर्घमालोहितमस्नेहमच्छाय' मित्यादि। अथर्वणे श्रूयते 'अथ पराययातदक्षरमधिगम्यते यत्तदद्रेश्यमग्राह्यमगोत्रमवर्ण'मित्यादि। एतेचकिमस्थूलत्वादयः सर्वासु परविद्यासु उपसंहार्या नवेति तेषां ब्रह्मस्वरूपनिरूपकत्वतदनिरूपकत्वाभ्यां संशये पूर्वःपक्षः। यत्र श्रुतास्तत्रैव व्यवतिष्ठन्ते। विद्यान्तरश्रुतगुणानां विद्यान्तररूपत्वे प्रमाणाभावात्। न च स्वरूपनिरूपकत्वाद्विद्यान्तरेष्वप्युपसंहारः। आनंदादिभिरेव स्वरूपनिरूपणसिद्धेस्तैर्निरूपितस्वरूप एव ब्रह्मण्यधिकरणे स्थूलत्वादिप्रतिषेधानां बोद्धव्यत्वादिति। सिद्धांतस्तु। अक्षररसंबन्धिनीनामस्थूलत्वादिधियां स्रवासु ब्रह्मविद्यासु संग्रहः कार्यः। सर्वास्वप्युपास्यस्यब्रह्मण एकत्वात्। आनन्दमात्रस्य प्रत्यगात्मसाधारण्येन समस्तहेयराहित्यविशेषिततमेवानन्दादिक मेवासाधारणं ब्रह्मणो निरूपकमित्यस्थूलत्वादीनामप्यानन्दातिवद्ब्रह्म- स्वरूपप्रतीत्यनुबन्धित्वात्। यद्यप्यानन्दाद्यन्तर्गतेनामलत्वेन प्रत्यगात्मव्यावृत्तिसंभवति। तेन तव्द्यावृत्त्स्वरूप एव च ब्रह्मणि स्थूलत्वादिप्रतिषेधोबोद्धव्यः। तथापि सामान्यतो दोषाभावानुसन्धानादपि जीवेषु सतां शरीरेन्द्रियदोषाणां विशिष्याभावानुसन्धाने तद्वैलक्षण्यदार्ढ्यं लभ्यते।ततस्तेऽपि सर्वासु विद्यास्वनुसंधेयाः। प्रधानानुसारित्वाद्गुणानां। यथौपसदानां जामदग्न्यचतूपात्रोपसत्संबन्धिसामवेदोत्पन्नतद्गुणभूतमन्त्राणाम्। तथाहि- सामगानां पञ्चविंशब्राह्मणे जामदग्न्यचतूरात्रस्योपसत्स्वेककपालादिद्विदशकपालान्तपुरोडाशद्रव्यकाः द्वादशहोमा विहिताः। तेषां च 'अग्नये वेर्होत्रमवेरध्वरमाविदुरं वैश्वानरमवसेकरिन्द्राय देवेभ्यो जुहुता हविः स्वाहे' त्याद्याः द्वादशमन्त्रास्समाम्नाताः। तेषां सामवेदोत्पन्नत्वादुच्चैस्साम्नेति सामवेदस्वप्राप्तावुपांशुयाजुर्वेदिकप्रधानोपसत्स्वर एवेति गुणमुख्यव्यतिक्रमसूत्रेणोक्तं\" गुणमुख्योर्मन्त्रोपसदोर्व्यतिक्रमे स्वस्ववेदविहितस्वरप्राप्त्या विरोधे सति मुख्येन प्रधानानुसारेण वेदसंयोगः स्वरविधायकवेदसम्बन्धः। प्रधानानुसारित्वाद्गुणानामित्यर्थ-। तदिहोदाहृतं मूत्रकारेण तदुक्तमिति। शबरस्वामिना तु गुणमुख्यव्यतिक्रमाधिकरणस्योदाहरणान्तरं लिखितम्। 'य एवंविद्वानग्निमाधत्त' इति यजुर्वेदविहितस्याधानस्याङ्गानि वारवन्तीयादिसामानि यजुर्वेद एव विहितानि 'य एवं विद्वान् वारवन्तीयं सामगायती'त्यादिना। तेषां साम्नामुच्चैस्स्वरूपोत्पत्तिवेदस्वरप्राप्तावुत्पत्तेर्विनियोगार्थत्वेन विनियोगस्य प्राधान्याद्याजुर्वेदिकोपांसुत्वरूपो विनियोगवेदस्वर एव ग्राह्यः प्रधानानुसारित्वाद्गुणानामिति। इदमपि न्यायतौल्यादुदाहरणतामर्हतीति। एवमन्यदपि ह्यत्रोदाहरणतामर्हतीति। उद्गातृवेदोत्पन्नानां मन्त्राणामुद्गातृप्रयोगे प्राप्ते अध्वर्युकर्तृके पुरोडाशहोमे विनियुक्तत्वादध्वर्युणैव तेषां प्रयोगः कार्यः प्रधानानुवर्तित्वाद्गुणानामिति। ननु यद्यमुं न्यायमवलम्ब्य विद्यान्तरेष्वप्यक्षरधियां निवेशः क्रियते, तदा सर्वकाम इत्यादीननामपि सर्वासु विद्यासु नेवेशस्स्यादिति चेत्। उच्यते। उपासनार्थं सर्वासु विद्यास्वियदेव गुणजातमुपसंहर्तव्यं\" यदस्थूलत्वादिविशेषितमानन्दत्वादिकम्। इयतैव प्रत्यगात्मव्यावृत्तासाधारणब्रह्मस्वरूपानुसन्धानसिद्धेरतो नातिप्रसङ्गः।। संग्रहकारिके।। प्रत्येतव्या लब्धरूपे परस्मिन्निनन्दाद्यैः पूर्वसमथूलताद्याः। आनन्दाद्यैस्तस्य भेदप्रसिद्धेर्व्यर्थं तेषां सर्वसाधारणत्वम्।। जीवन्यायाच्चेतनत्वप्रसक्तेरस्पृष्टस्य ब्रह्मणो दोषवर्गैः। ताद्रूप्येण स्फूर्तयेऽपेक्षणीयस्सर्वेष्वेव ब्रह्मणो वेदनेषु।। इति अक्षरध्यधिकरणम्।।14।।"
                            }
                        ]
                    },
                    {
                        "verse_number": 29,
                        "original_text": "Adhikarana 3.3.15 अन्तरत्वाधिकरणम्\nअन्तरा भूतग्रामवत्स्वात्मनोऽन्यथा भेदानुपपत्तिरिति चेन्नोपदेशात्॥3.3.35॥\nव्यतिहारो विशिंषन्ति हीतरवत्॥3.3.36॥\nसैव हि सत्यादयः॥3.3.37॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.15 अन्तरत्वाधिकरणम्\nवृहदारण्यके उषस्तप्रश्न एवमाम्नायते \"यत्साक्षादपरोक्षाद्व्रह्म य आत्मा सर्वान्तरस्तन्मे व्याचक्ष्व\" इति तस्य प्रतिवचनं \"यः प्राणेन प्राणिति स त आत्मा सर्वान्तरो योऽपानेनापानिति स त आत्मा\" इत्यादि अतुष्टेन तेन पुनः पृष्ट आह \"न दृष्येर्द्रष्टारं पश्येर्न श्रुतेः श्रोतारं ृणुयाः \"न मतेर्मन्तारं मन्वीथाः न विज्ञातेर्विज्ञातारं विजानीया एष त आत्मा सर्वान्तयोऽतोऽन्यदार्तम्\" इति तथा तदनन्तरं कहोलप्रश्ने चैवमाम्नायते \"यदेव साक्षादपरोक्षाद्व्रह्म य आत्मा सवर्ान्तरः तन्मे व्याचक्ष्व\" इति प्रतिवचनं च \"योऽशनायापिपासे शोकं मोहं जरां मृत्युमत्येति एवं हैतमात्मानं विदित्वा ब्राह्मणः पुत्रोषणायाश्च वित्तेषणायाश्च\" इत्यादि \"अतोऽन्यदार्त्तम्\" इत्यन्तम् तत्र संशय्यते- किमनयोर्विद्याभेदोऽस्ति? नेति किं युक्त्तम्, भेद इति, कुतः? रूपभेदात् प्रतिवचनभेदाद्रूपं भिद्यते प्रश्नस्यैकरूप्येऽपि प्रतिवचनप्रकारो हि भेदेनोपलभ्यते पूर्वत्र प्राणनादीनां कर्त्ता सर्वान्तरात्मत्वेनोच्यते; परत्राशनायापिपासादिरहितः अतः पूर्वत्र प्राणिता देहेन्द्रियबुद्धिमनः- प्राणव्यतिरिक्त्तः प्रत्यात्मोच्यते; परत्र तु तदतिरिक्त्तोऽशनायापिपासादिरहितः परमात्मा अतो रूपं भिद्यते भूतग्रामवतश्च प्रत्यगात्मनस्तस्य भूतग्रामस्य सर्वस्यान्तरात्मत्वेन सर्वान्तरत्वमप्युपपन्नम् यद्यपि प्रत्यगात्मनः सर्वन्तरत्वं भूतग्राममात्रापेक्षत्वेनापेक्षिकम्, तथाऽपि तदेव ग्राह्यम्, अन्यथा मुख्यान्तरात्मपरिग्रहलोभात्परमात्मस्वीकारे प्रतिवचनभेदो नोपपद्यते प्रतिवचनं हि पूर्वत्र प्रत्यगात्मविषयं, परमात्मनः प्राणितृत्वापानितृत्वाद्यसम्भवात्, परं च परमात्मविषयम्, अशनायापिपासाद्यतीतत्वात् तदितमाशङ्कते- अन्तरा भूतग्रामवत्स्वात्मनोऽन्यथाभेदानुपपत्तिरिति चेत्- इति, अन्तरासर्वान्तरात्मत्वेन प्रथमप्रतिवचनं भूतग्रामवत्स्वात्मनः भूतग्रामवान् तदन्तरः स्वात्मा- प्रत्यगात्मा सर्वान्तर इत्युच्यते इत्यर्थः अन्यथा \"यः प्राणेन प्राणिति\" \"योऽशनायापिपासाद्यतीतः\" इति प्रतिवचनभेदानुपत्तिरिति चेत् - अत्रोत्तरं नेति न विद्याभेद इत्यर्थः उभयत्र परविषयत्वात्प्रश्नप्रतिवचनयोः तथा हि- \"यत्साक्षादपरोक्षाद्व्रह्म य आत्मा सर्वान्तरः\" इति प्रश्नस्तावत्परमात्मविषय एव, ब्रह्मशब्दस्य परमात्मासाधारणत्व्रेपि प्रत्यगात्मन्यपि कदाचिदुपचरितप्रयोगदर्शनात्तद्वयावृत्त्या परमात्मप्रतिपत्त्यर्थं 2यत्संक्षाद्व्रह्म\" इति विशेषणं क्रियते अपरोक्षत्वमपि सर्वदेशसर्वकालसम्बन्धित्वम् \"सत्यं ज्ञानमनन्तं ब्रह्म\" इत्यनन्तत्वेनावगतस्य परमात्मन एवोपपद्यते सर्वान्तरत्वमपि \"यः पृथिव्यां तिष्ठन् पृथिव्या अन्तरः\" इत्यारभ्य \"य आत्मनि तिष्ठन्नात्मनोऽन्तरः\" इति सर्वान्तर्यामिणः परमात्मन एव सम्भवति प्रतिवचनमपि तथैव परमात्मविषयम्, \"यः प्राणेन प्राणिति\" इति निरुपाधिकं प्राणस्य कर्तृत्वं परमात्मन एव, प्रत्यगात्मनः सुषुप्तौ प्राणनं प्रति कर्तृत्वाभावात् एवमजानतोषस्तेन प्राणने कर्तृत्वमात्रमुक्त्तं मन्वानेन प्रत्यगात्मनोऽपि साधारणत्वंप्रतिवचनस्य मत्वा अतुष्टेन पुनः पृष्टस्तं प्रति प्रत्यगात्मनो व्वावृत्तं निरुपाधिकत्वेन प्राणनस्य कर्त्तारं परमात्मानमाह - \"न दृष्टेर्द्रष्टारं पश्येः\" इत्यादिना इन्द्रियाधीनानां दर्शनश्रवणमननविज्ञानानां कर्तारं प्रत्यगात्मानं प्राणनस्य कर्तृत्वेनोक्त्त इति न मन्वीथाः, तस्य सुषुप्तिमूर्च्छादौ प्राणनादेरकर्तृत्वात् \"को ह्येवान्यात्कः प्राण्यात् यदेष आकाश आनन्दो न स्यात्\" इति सर्व प्राणिप्राणनहेतुत्वं हि परमात्मन एव अन्यत्र श्रुतम् अतः पूर्वप्रश्नप्रतिवचने परमात्मविषये, एवमुत्तरे अपि, अशनायाद्यतीतत्वस्य परमात्मासाधारणत्वात् उभयत्र \"अतोऽन्यदार्त्त\"मित्युपसंहारश्चैकरूपः प्रश्नप्रतिवचनावृत्तिस्तु कृत्स्नप्राणिप्राणनहेतोः परस्य ब्रह्मणोऽशनायाद्यतीतत्वप्रतिपादनाय तत्र दृष्टान्तमाह- उपदेशवदिति यथा सद्विद्यायाम् \"उत तमादेशमप्राक्ष्यः\" इति प्रक्रान्ते सदुपदेशे \"भगवांस्तत्वेव मे तद्व्रवीत्विति3 \"भूय एव मा भगवात् विज्ञापय\"त्विति प्रश्नस्य \"एषोऽणिमैतदात्म्यमिदं सर्वं तत्सत्य\"मिति प्रतिवचनस्य च भूयो भूय आवृत्तिः सतो ब्रह्मणः तत्तन्माहात्म्यविशेषप्रतिपादनाय दृश्यते; तद्वत अत एकस्यैव सर्वान्तरभूतस्य ब्रह्मणः कृत्स्नप्राणिप्राणनहेतुत्वाशनायाद्यतीत्वप्रतिपादनेन रूपैक्याद्विद्यैक्यम्। 35।\nअथ स्यात् यद्यप्युभे प्रश्नप्रतिवचने परब्रह्मविषये; तथाऽपि विद्याभेदोऽवर्ज्जनीयः, एकत्र सर्वप्राणिप्राणनहेतुत्वेनोपास्यम्, इतरत्राशनायाद्यतीतत्वेनेत्युपास्यगुणभेदेन रूपभेदात्, प्रष्ट्टभेदाच्च पूर्वत्र ह्युषस्तः प्रष्टा, उतरत्र तु कहोलः- इति; तत्राह - नात्र विद्याभेदः, प्रश्नप्रतिवचनाभ्यामेकरूपार्थविषयाभ्यामेकेन च विधिपदेनैकवाक्यत्वप्रतीतेः प्रश्नद्वयं तावत्सर्वान्तरात्मत्वविशिष्टब्रह्मविषयम् द्वितीये प्रश्ने \"यदेव साक्षादपरोक्षाद्व्रह्म य आत्मा सर्वान्तरः\" इत्येवकारश्च पूर्वत्रोपस्तेन पृष्यगुणविशिष्टब्रह्मविषयत्वं कहोलप्रश्नस्यावधारयति प्रतिवचनं चोभयत्र \"स त आत्मा सर्वान्तरः\" इति सर्वान्तरात्मत्वविशिष्यब्रह्मविषयमेकरूपमेव, विधिप्रत्ययश्चोवरत्रैव दृश्यते \"तस्माद्व्र्ाह्मणः पाण्डित्यं निर्विद्य बाल्येन तिष्ठासेत्\" इति एवं सर्वान्तरात्मत्वविशिष्टब्रह्मैकविषयत्वे द्वयोरवधृते सत्येकस्मिन्नेव सर्वान्तरात्मत्वविशिष्टे ब्रह्मण्युपास्ये उपस्तकहोलयोरितरेतरबुद्धिव्यतिहारः कतर्व्यः उपस्तस्य या सर्वान्तरात्मनो ब्रह्मणः सर्वप्राणिप्राणनहेतुत्वविषया बुद्धिः; सा कहोलेनापि प्रष्ट्रा कार्या या च कहोलस्य तस्यैव ब्रह्मणोऽशनायाद्यतीतत्वविषया बुद्धिः, सोषस्तेनापि कार्या एवं व्यतिहारे कृते उभाभ्यां सर्वान्तरस्य ब्रह्मणशे जीवव्यावृत्तिरवगता भवति एनं सर्वान्तरात्मानं प्रत्यगात्मनो व्यावृत्तमवगमयितुं सर्व प्राणिप्राणनहेतुत्वाशनायाद्यतीतत्वप्रतिपादनेन विशिॅषन्ति हि याज्ञवलक्यस्य प्रतिवचनानि अतो ब्रह्मणः सर्वान्तरात्मत्वमेवोपास्यगुणः प्राणनहेतुत्वादयस्तु तस्योपपादकाः, नोपास्याः ननूपास्यगुणः सर्वान्तरात्मत्वमेव चेत्प्राणनहेतुत्वस्याशनायाद्यतीतत्वस्य च प्रष्ट्रोर्व्यतिहृत्यानुसन्धानं किमर्थम्, तदुच्यते- सर्वप्राणिप्राणनहेतुत्वेन सर्वान्तरात्मनि जीवाद्वयावृत्ते ब्रह्मणि उपस्तेनावधृते सति कहोलेन जीवस्य सर्वात्मनाऽसम्भावितेन स्वभावविशेषेण सर्वान्तरात्मा व्यावृत्तशेऽनुसन्धेय इति कृत्वा पुनः प्रश्नः कृतः याज्ञवल्क्योऽपि तदभिप्रायमभिज्ञाय प्रत्यगात्मनोऽसम्भावितमशनायादिप्रत्यनीकत्वमुक्त्तवान् अतश्चोपास्यस्य व्यावृविप्रतीतिसिद्धयर्थमुभाभ्यां परस्परबुद्धिव्यतिहारः कर्तव्यः, इतरवत् यथेतरत्र सद्विद्यायां भूयोभूयः प्रश्नैश्च प्रतिवचनैश्च तदेव सद्व्रह्म व्यवच्छिद्यते; न पुनः पूर्वप्रतिपन्नद्गुणाद्गुणान्तरविशिष्टतयोपास्यं प्रतिपाद्यते तद्वत् तत्रापि प्रश्नप्रतिवचनभेदे सति कथमैक्यमवगम्यत इति चेत् तत्राह -। 36।\nसैव हि- सच्छब्दाभिहिता परमकारणभूता परादेवतैव \"सेयं देवतैक्षत\" \"तेजः परस्यां देवतायाम्\" इति प्रकृता \"यथा सोम्य मधु मधुकृतो निस्तिष्ठन्ति\" इत्यादिषु पर्यायेषु सर्वेषूपाद्यते यतः \"ऐतदात्म्यमिदं सर्वं तत्सत्यं आत्मा\" सति प्रथमपर्यायोदिताः सत्यादयः सर्वेषु पर्यायेषूपपाद्योपसंह्रियन्ते। केचित्तु \"व्यतिहारो विशिंषन्ति हीतरवत्\" \"सैव हि सत्यादयः\" इति सूत्रद्वयमधिकरणद्वयं वर्णयन्ति तत्र पूर्वेण \"त्वं वा अहमस्मि भगवो देवते अहं यै त्वमसि भगवो देवते तद्योऽहं सोऽसौ योऽसौ योऽसौ सोऽहम्\" इति वाक्ये जीवपरयोर्व्यतिहारानुसन्धानं प्रतिपाद्यत इत्युच्यते- इत्याहुः तत् \"सर्वं खल्विदं ब्रह्म\" \"ऐतदा त्म्यमिदं सर्वम्\" \"तत्त्वमसि\" इत्यवगतसर्वात्मभावविषयत्वादस्य वाक्यस्य नात्र प्रतिपादनीयमपूर्वमस्तीत्यनादरणीयम् तत्तु वक्ष्यते \"आत्मेति तूपगच्छन्ति ग्राहयन्ति च\" इति न च सर्वात्मत्वानुसन्धानातिरेकेण परस्मिन् ब्रह्मणि जीवत्वानुसन्धानम्, जीवे च परब्रह्मत्वानुसन्धानं तथ्यंसम्भवति उत्तरेण च सूत्रेण \"स यो ह वै तन्महद्यक्षं प्रथमजं वेद सत्यं ब्रह्म\" इत्यादिवाक्यप्रतिपादितस्य सत्योपासनस्य \"तद्यत्सत्यमसौ स आदित्यो य एष एतस्मिन्मण्डले पुरुषो यश्चायं दक्षिणेऽक्ष\" न्नित्यादिवाक्यप्रतिपादितोपासनस्य चैक्यं प्रतिपाद्यत इति; तदप्युक्त्तम्, उवरवाक्ये अक्ष्यादित्यस्थानभेदेन विद्याभेदस्य पूर्वमेव \"न वा विशेषा\"दित्यनेन प्रतिपादितत्वात् न च द्वयोरनयोर्व्याहृत्यादिशरीरकत्वेन रूपवतोः \"हन्ति पाप्मानं जहाति च य एवं वेद\" इति च पृथक्संयोगचोदनावतोद्वयोरुपासनयोः \"स यो ह वै तन्महद्यक्षं प्रथमजं वेद सत्यं ब्रह्मेति जयतीमांल्लोकान्\" इति संयोगरूपादिमत्तया निरपेक्षेर पूर्वेणैकेनोपासनेनाभेद सम्भवति न च \"हन्ति पाप्मानं जहाति\" इति च गुणफलाधिकारत्वम्, प्रमाणाभावात् पूर्वेणैकविद्यात्वं प्रमाणमिति चेत्- न, इतरेतराश्रयत्वात् एकविद्यात्वे निश्चिेत सति पूर्वफलस्यैव प्रधानफलत्वेनोत्तरयोः फलयोर्गुणफलत्वम्, तयोर्गुणपलत्वे निश्चिते सति संयोगभेदाभावात् पूवर्ेण विद्यैक्यमितीतरेतरानयत्वमित्येवमादिभिर्यथोक्त्तप्रकारमेव सूत्रद्वयम्। 37।\n।। अन्तरत्वाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.15 अन्तरत्वाधिकरणम्\nबृहदारण्यके उषस्तप्रश्नप्रतिवचनं “यः प्राणेन प्राणिति स त आत्मा सर्वान्तरः योऽपानेनापानिति स त आत्मा” (बृ.उ. 3.4.1) इत्यादि, “अतोऽन्यदार्तम् (बृ.उ. 3.4.2) इत्यन्तमाम्नातम् तथा तदनन्तरं कहोलप्रश्नप्रतिवचनं “योऽशनायापिपासे शोकं मोहं जरां मृत्युमत्येति एतं हैतमात्मानं विदित्वा” (बृ.उ. 3.5.1) इत्यादि “अतोऽन्यदार्तम् (बृ.उ. 3.5.2) इत्यन्तम् किमुभयत्र विद्यैक्यम्, उत विद्याभेद इति संशयः पूर्वत्र प्राणनादिहेतुः प्रत्यगात्मा; उत्तरत्राशनायाद्यतीतः परमात्मेत्युपास्यभेदाद्विद्याभेदः इति पूर्वः पक्षः राद्धान्तस्तु - “यत्साक्षादपरोक्षाद्ब्रह्म य आत्मा सर्वान्तरः तन्मे व्याचक्ष्व” (बृ.उ. 3.4.1) इति उभयत्र प्रश्नस्य परमात्मविषयत्वादेकरूपत्वाच्च, सर्वप्राणिप्राणनापाननादिहेतुत्वस्य अशनायाद्यतीतत्वस्य च प्रतिवचनद्वयावगतस्य परमात्मन्येकस्मिन्नेवोपास्ये संभवाच्च, न विद्याभेदः सूत्रार्थस्तु - अन्तरा - “ य आत्मा सर्वान्तरः (बृ.उ. 3.4.1) इत्युषस्तप्रश्नो भूतग्रामवत्स्वात्मनः - प्रत्यगात्मन इत्युपगन्तव्यः; अन्यथा प्रतिवचनभेदानुपपत्तिरिति चेत्; नात्र प्रत्यगात्मपरमात्मविषयं प्रश्नद्वयम्; प्रतिवचनद्वयं च परमात्मन्येकस्मिन्नेवोपास्ये संभवतीत्यर्थः उपदेशवत् “स्तब्धोऽस्युत तमादेशमप्राक्ष्यः” (छा.उ. 6.1.3) इति प्रक्रान्तायामेकस्यामेव सद्विद्यायां “भगवांस्त्वेव मे तद्ब्रवीत्विति (छा.उ. 6.1.7), “भूय एव मा भगवान्विज्ञापयतु” (छा.उ. 6.5.4) इत्यादिका प्रश्नावृत्तिः, प्रतिवचनभेदश्चोपास्यमाहात्म्यविशेषप्रतिपादनपरत्वेन दृश्यते; तद्वत् ॥\nप्रष्टृभेदपूर्वकप्रतिवचनप्रकारभेदाद्विद्याभेदोऽवर्जनीय एवेत्याशङ्क्याह - व्यतिहारो विशिंषन्ति हीतरवत् ॥3.3.36॥ \"यदेव साक्षादपरोक्षाद्ब्रह्म य आत्मा सर्वान्तरः\" (बृ.उ. 3.5.1) इति द्वयोः प्रष्ट्रोः प्रश्नस्यैकरूपत्वेनैकविषयत्वे निश्चिते सत्युषस्तकहोलयोः प्रतिवचनगतबुद्धिव्यतिहारः कार्यः प्राणनादिहेतुत्वबुद्धिस्सर्वान्तरात्मविषया कहोलेनापि कार्या, तथाऽशनायाद्यतीतत्वबुद्धिरुषस्तेनापि कार्या विशिंषन्ति ह्युभयत्रापि याज्ञवल्क्यवचनान्येकं सर्वान्तरमेवोपास्यम् इतरवत् - यथेतरत्र सद्विद्यायां सर्वाणि प्रतिवचनानि परमकारणपरब्रह्मविषयाणि; तद्वत् ॥\nसद्विद्यायामप्युपास्यैक्यं प्रश्नप्रतिवचनावृत्तौ सत्यां कथमवगम्यत इत्यत्राह - सैव हि सत्यादयः ॥3.3.37॥ \"सेयं देवतैक्षत\" (छा.उ. 6.3.2) इत्यादिषु सर्वत्र सैव परा देवतैकाऽनुवर्तते “ऐतदात्म्यमिदं सर्वं तत्सत्यं स आत्मा तत्त्वमसि” (छा.उ. 6.8.7) इति त एव सत्यादयः सर्वेषु प्रतिवचनेषूपसंह्रियन्ते ॥ इति अन्तरत्वाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.15 अन्तरत्वाधिकरणम्\n\"य आत्मा\" इत्युषस्तप्रश्नो भूतग्रामवत्प्रत्यगात्मविषयः। अन्यथा \"यःप्राणेन प्राणिति स त आत्मा \" इति प्रतिवचनस्य कहोलप्रश्नप्रतिवचनविषयादशनायाद्यतीतत्वादेर्भेदानुपपत्तिरिति चेत्; न, \"य आत्मा सर्वान्तरः\" इत्युभचत्र प्रश्नैकसुप्यात् परमात्मैवोभयत्र विषयः। प्रतिवचनगत प्राणनादिहेतुत्वमशनायाद्यतीतत्वं च परमात्मन्येवोपपद्यते। प्रणनादिहेतुत्वं हि परमात्मन एव, \"को ह्येवान्यात्कः प्राण्यात्\" इत्यादिश्रुतेः\" सद्विद्योपदेशवत् प्रश्नप्रतिवचनावृत्तिरेक विषया।।\nव्यतिहारो विशिंषन्ति हीतरवत्।। 36।। अर्थैक्ये निश्चिते सति प्रष्ट्रेर्वुद्धिवियतिहारः कार्यः। उषस्तेनाशनायाद्यतीतत्वधीः कार्या । कहोलेनापि प्राणनादिरेतुत्वधीः। उभयप्रकरघतव4ााक्यानिहि परमात्मानमेव विशिंषन्ति, यथेतरत्र सद्विद्यायाम् ।।\nसद्विद्यायामपि प्रस्नाद्यवृत्तौ कथमैक्यमित्यत्राह -- सैव हि सत्यादयः।। 37।। \"सेयं देवतैक्षत\" इति प्रस्तुता देवतैव सर्वत्र प्रश्नगता। प्रतिवचनेषु च \"इत्यादय इत्यैक्यम्।।\""
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.15 अन्तरत्वाधिकरणम्\n।। अन्तरा भूतग्रावत्स्वात्मनोऽन्यथा भेदानुपपत्तिरिति चेन्नोपदेशवत् ।। 35 ।। हेयप्रत्यनीकत्वं ब्रह्मणोऽसाधारणं चेत्- अशनायाद्यतीत्वविशिष्टं ब्रह्म स्यात्, प्राणितृत्वादिविशिष्टस्तु जीवः स्यादिति शङ्कया सङ्गतिः । उषस्तप्रश्नशब्देन तत्प्रकरणं विवक्षितम्, किमुषस्तकहोलप्रश्नप्रतिवचनश्रुत्योर्विद्याभेदः उत विद्यैक्यम्? किं पूर्वत्र\nजीव उपास्येऽन्यत्र परः? उतोभय िपर एवेति, किमत्र सर्वान्तरत्वप्राणितृत्वे देहादिजाग्रदाद्यस्थापेक्षे? उतानवच्छिन्ने, \"न दृष्टेद्रेष्टार\"मिति दृष्टिव्यतिरिक्त्तत्वनिषेधः? उत श्रवणादिकर्त्तुजर्ीवस्य मन्तव्यत्वनिषेध इति, यदा दृष्टिरूपताव्यतिरेकनिषेधः, तदा तथात्वस्य जींवे सम्भवात् सर्वान्तरत्वप्राणितृत्वयोरप्यापेक्षिकत्वेन पूर्वत्र जीव उपास्य इति विद्या भिद्यते, यदा श्रवणादिकर्त्तुरुपास्यत्वनिषेधः, तदा सर्वान्तरत्वप्राणितृत्त्वयोप्यनवच्छिन्नतया पूर्वत्रापि पर एवोपास्य इति विद्यैक्यमिति, रूपभेदादिति कथमुच्यते- प्रश्नो ह्येकरूप इत्यत्राह - प्रतिवचनभेदादिति । प्रतिवचनप्रकारेण हि प्रश्नार्थो ज्ञायत इति भावः । ततः किमित्यत्राह - अत इति । सर्वान्तरत्वं कथमित्यत्राह - भूतग्रामवतश्चेति । आत्मशब्दस्य परमात्मवाचित्वव्यावृत्त्यर्थं स्वात्मन इत्युक्त्तम्, स्वमेवात्मा स्वात्मा, सर्वान्तरत्वमप्यापेक्षिकमस्य सम्भवतीति दर्शयितुं भूतग्रामवच्छब्दः प्रयुक्त्तः । यद्यपीत्यादि - आपेक्षिकं सम्भवतु नाम, तथाऽप्यस्वरसमिति भावः । परिहरति - तथाऽपीति । अनेकपदविरोधेनैकपदस्वारस्यमनुपपन्नमित्यर्थः । शङ्काया अनुत्सूत्रत्वमाह - तदिदमिति । सूत्रखण्डं व्याचष्टे - अन्तरेत्यादिना । सर्वान्तरत्वेन प्रतिवचनं भूतग्रामवत्स्वात्मसम्बन्धीत्यर्थः । भूतग्रामवत्स्वात्मन इति पूर्वपक्षमुकत्वा नेत्युक्त्ते परस्येत्यर्थादुक्त्तं भवतीत्यभिप्रयन्नार्थं हेतुमाह - उभयत्रेति । कथमित्यपेक्षायां तं विवृणोति - तथा हीति । साक्षाद्व्रह्मशब्दवाच्यत्वमेको हेतुः हेत्व\nन्तरमाह - अपरोक्षत्वमपीति । देशकालसन्निकर्षो ह्यापरोक्ष्ये विद्यते, तस्माद्व्रह्मणोऽपरोक्षत्वं नाम सर्वदेशसर्वकालसन्निहितत्वमित्यर्थः । निरुपाधिकं प्राणनस्य कर्तृत्वमिति - प्राणयितृत्वं विवक्षितम्, निरुपाधिकशब्देन जीव्यावृत्तिः । स हि कर्मानुगुणदेहेन्द्रियादीनामधिषांतृत्त्वेन कदाचित् प्राणयिता, निरुपाधिकप्राणयितृत्वं परमात्मन एवेत्युपपादयति । प्रत्यगात्मन इति - पुनः प्रश्नस्यार्तान्तरविषयत्वशङ्कां परिहरति । एवमिति - इन्द्रियाधीनानामिति । \"दृष्टेर्द्रष्टार\"मिति व्यपदेशः ओदनपाकं पचतीतिवदिति भावः । परमात्मनः सर्वदा सर्वप्राणिप्राणयितृत्वे श्रुतिमाह - को ह्येवान्यादिति । उत्तरे अपि - कहोलप्रश्नप्रतिवचने इत्यर्थः । प्रष्ट्टभेदाच्चेति - अत्र प्रष्ट्टद्वयसद्भावाद्विद्याभेदः सम्भवतीत्यर्थः ।। 35 ।।\n।। व्यतिहारो विशिठषन्ति हीतरवत् ।। 36 ।। प्रश्नप्रतिवचनैकरूप्यं विधिपदैक्यं च विवृणोति । प्रश्नद्वयमित्यादिना - विधिप्रत्ययश्चेति - अविशेषपुष्टश्रवणं हि भेदहेतुः, अत्र तदभावात् विद्यैक्यमिति भावः । तिष्ठासेत्- ब्रह्मणि तिष्टासेत्- निष्ठां लभेत उपासीतेत्यर्थः । द्वयोरवधृत इति । द्वयोः- उपषस्तप्रश्नप्रतिवचनकहोलप्रश्नप्रतिवचनरूपवाक्ययोः । कर्तव्य इति - व्यतिहारस्य कर्तव्यत्वं श्रुत्यभिप्रेतमिति सूत्रकाराभिप्राय इत्यर्थः । व्यतिहारं विवृणोति - उषस्तस्येति । व्यतिहास्य प्रयोजनमाह - एवमिति । व्यावृत्तिषुद्धि जननार्थं प्रतिवचनमिति वदन् विशिंषन्तीति सौत्रं पदं व्याचष्टे । एनंसर्वान्तरात्मानमिति - अत इत्यादि । सर्वान्तरात्मत्वस्य गुणस्य एकस्योपास्यत्वाद्रूपभेदः परिहृतः, विद्यैक्येऽपि वैश्वानरविद्यायामौपमन्यवादिवत् प्रष्ट्टभेदः सम्भवतीति स्पष्टत्वान्न कण्ठोक्त्तम् । व्यावृत्तिबुद्धिजननाय परस्परं बुद्धिव्यतिहार उक्त्तः, तत्र सर्वप्राणिप्राणनहेतुत्वाशनायाद्यतीत्वयोरन्यतरेणैव व्यावृत्तिबुद्धिः स्यादित्यन्यतरेण किमित्याभिप्रायेण चोदयति - नन्विति । परिहरति - तदुच्यत इति । कहोलस्य पुनः प्रश्नः सम्भवति, सर्वप्राणिप्राणनहेतुतेवज्ञानेन व्यावृत्तबुद्धयनुदयात्, यथोषस्तस्य सर्वप्राणिप्राणनहेतुत्ववैशद्याय पुनः प्रशनस्तद्वत, अन्यतरेण व्यावृत्तबुद्धौ द्वयोर्जातायां परस्परबुद्धिव्यतिहारो द्वयोरपि व्यावर्त्तकधर्मभूयस्त्वहेतुकव्यावृत्तबुद्धयतिशयजननार्थमित्यभिप्रायेणाह - सर्वप्राणीति । अतः- कहोलप्रश्नस्य व्यावृत्तिवैशद्यार्थत्वदशर्नात्,\nव्यावृत्तिप्रतीतिसिद्धयर्थंव्यावर्तकधर्मभूयस्तया व्यावृत्तिबुद्धयतिशयार्थमित्यर्थः । एवं धर्मभेदेन च रूपभेदाशङ्काकृतो विद्याभेदो निरस्तः । अथ दृष्टान्ते विद्यैक्यं स्थापयिष्यन् सूत्रमवतारयितुं शङ्कामाह - तत्रापीति ।। 36 ।।\n।। सैव हि सत्यादयः ।। 37 ।। सैव हीति - सेति निर्देशः \"सेयं देवतैक्षत\" इति सद्विद्यावाक्यानुरोधानिति भावः । उपपाद्यते - प्रश्नप्रतिवचनमुखेन प्रतिपाद्यत इत्यर्थः । तत्रापि कारणभूतायाः परस्या देवताया एवोपास्यत्वमुपपादयति । यत इति परमकारणत्वविशिष्यदेवतैवोपास्या, कारणत्वोपयोगिगुणानां सत्यत्वात्मत्वजीवविशेषान्तर्यामित्वादिगुणाना प्रतिपर्यायमावृत्तत्वेन तत्र तात्पर्यादित्यर्थः । परोक्त्तप्रकाणमनूद्य दूषयति - केचित्विति । तस्य\nकथमर्थं वर्णयन्तीत्यत्राह - तत्रेति । सोऽपि वक्त्तव्य एवेत्यत्राह - तत्तु वक्ष्यत इति । ननु \"सर्वत्र प्रसिद्धोपदेशा\" दिति जगत्तादात्म्यपरवाक्यविषयम्, \"आत्मेती\"त्यादिकं तु जीवतावात्म्यपरम्, नात्र सर्वात्मभाव उच्यते; अपि तु जीवब्रह्मणोरन्योन्यभावारोपणमिति चेत् तत्राह - न चेति । तथ्यं न सम्भवतीति - गरुडादिध्यानवदसदारोपणं\nचेत्- न तदपवर्गोपायः, तत्त्वज्ञानं ह्यपवर्गोपाय इति भावः । \"त्वं वा अहमस्मि\" इत्यादेरयमर्थः- त्वं वाऽहमस्मि, त्वांब्दबुद्धिविषयः परमात्मैवाहंशब्दबुद्धिविषयः, अहं वै त्वमसि- अहंशब्दबुद्धिविषय एव त्वंशब्दबुद्धिविषयः, अस्मि- अस्तीति निर्देशावहंत्वंशब्दप्रयुक्त्तौ, अहं, त्वं, शब्दौ प्रवृविनिमित्तभेदात् ब्रह्मपयर्न्तौ, तद्योऽहमित्यादेरप्ययमर्थः । अनन्तरसूत्रस्य परोक्त्तार्थमनुवदति - उत्तरेण चेति । दूषयति - तदपीति । ततः किमित्यत्राह - न चेति । \"जहाति च\" शरीरमित्यध्याहारः, प्रथमं द्वयोरिति पदं वाक्यपरम्, द्वितीयं तूपासनपरम्, द्वयोर्मध्ये उत्तरवाक्यप्रतिपाद्योपासनयोर्विद्याभेदस्य साधितत्वात् परस्परभिन्नविद्याद्वयेन पूर्ववाक्योक्त्तस्योपासनस्यैक्यं न सम्भवति, एकविद्यात्वे साकाङ्क्षतयाऽन्वयः स्यात्, पृथक्पृथक्संयोगादीनामुक्त्तत्वेन निराकाङ्क्षत्वाच्च नैकविद्यात्वमित्यर्थः । न चेति । गुणफलम्- अङ्गफलम्, प्रमाणाभावात् हेत्वभावात्, उत्तरयोः फलयोः- पापहननशरीरप्रहाणयोः, संयोगभेदाभावात्- प्रधानफलसंयोगभेदाभावात् । इत्येवमादिभिरिति - आदिशब्देन स्वोक्त्तार्थोपपत्तयोऽभिप्रेताः । एवं व्यतिहार इत्यादिसूत्रद्वयस्य योजनान्तरं निरस्तम्, आद्यसूत्रस्य योजनान्तरं परैःकृतम्, ते हि अन्तराभूतग्रामवत्स्वात्मन\" इति सूत्रं भङ्क्तवा सिद्धान्तविषयं वर्णयन्ति, अत्र द्विराम्नानाविशेषपुनश्श्रवणन्यायेन विद्याना\nनात्वं पूर्वपक्षीकृत्य स्वात्मनो विद्यैक्यं स्यात्, न हि द्वौ सर्वान्तरौ सम्भवतः, तदा ह्येकस्य सर्वान्तरत्वमापेक्षिकं स्यात्, यथा भूतग्रामे पृधिव्यादाववादानामापेक्षिकमन्तरत्वमिति, वैशद्यार्थं शङ्काविशेषनिरासार्थं च द्विराम्नानसम्भव इति सिद्धान्तयन्ति, अत्र व्यवहितान्वयोऽध्याहारबाहुल्यं च, अस्मन्मते हि प्रतिवचनशब्दमात्रमध्याहार्यम्, \"अन्यथा भेदानुपपत्ति\"रिति चेदित्यपि न घटते, अन्यथाशब्दो हि प्रकृतादन्यथात्वं व्रूते, सिद्धान्तस्य प्रकृतत्वे सत्यन्यथाशब्दः पूर्वपक्षविषयो भवितुमर्हति, ततश्चानभ्युपगम्यमाने विद्याभेदे द्विराम्नानानुपपत्तिरिति व्याख्यानमस्वरसम्, विद्यैक्यानभ्युपगम इति हि स्वरसार्थः, तदा चाम्नानभेदानुपपत्तेरिति हेतुर्न घटते, तस्मात \"इति चे\"दित्यन्तस्य पूर्वपक्षविषयत्वं तत एवाखण्डितत्वं च युक्त्तम्, भूतग्रावदितिपदस्य \"एको देवः\" इति श्रुत्यन्तरोक्त्तसर्वभूतान्तरात्मत्वनिदर्शनपरत्वेन योजनान्तरमप्यनुपपन्नम्, सिद्धान्तसूत्रत्वानुपपत्तेरेव, व्यतिहार इत्यादिसूत्रयोरधिकरणान्तरद्वयविषयत्वनिरासः कण्ठोक्त्तः । अपरे तूभयत्र प्रतिपाद्यभेदसमर्थनपरमधिकरणमिच्छन्तो जीप्रतिपादनस्य ब्रह्मोपासनार्थतया तत्र पर्यवसानात् विद्यैक्यं फलमिति वदन्ति, तदयुक्त्तम्- पूर्वत्राप्युक्त्तहेतुभिः परमात्मपरत्वसिद्धेर्जीवस्य प्रतिपाद्यत्वायोगात् स्वात्मनोऽन्तरा नान्यः सम्भवति, तदा भूतग्रामवदोपेक्षिकत्वं स्यात्, अत उपदेश्यभेदानुपपत्तिरिति चेन्न, उपदेशभेदवदुपदेश्यभेदेन भवितव्यम्, उपदेशद्वयानर्थक्यादिति योजनाऽपि क्लिष्टा, अश्रुतनञोऽध्याहारातः । अन्ये तु सम्भूत्युपासनेपूभयेषां\nप्राणितृत्वादीनरामशनायाद्यतीतत्वादीनां च समुच्चयार्थं ब्रह्मैकत्वविषयत्वेन विद्यैक्यसमर्थनपरत्वमाहुः, तत्र समुच्चयसिद्धयर्थत्वमयुक्त्तम्- सम्भूतिविनाशसमुच्चयस्याप्रामाणिकत्वात्, व्यतिहार इत्यादिसूत्रद्वयस्य तत्कृतयोजना च भाष्येणैव निरस्ता । \"तद्योऽहं सोऽसौ योऽसौ सोऽह\"मिति सामानधिकरण्यं च घटशरावशब्दयोरिवाशद्वयवाचित्वादयुक्त्तम्, अत एव ब्रह्मणशे जीवत्वेऽहङ्कारहृद्देशदिग्कालदीनां ब्रह्मणि प्रतिपत्तिः, जीवस्य ब्रह्मत्वे तु जीवस्य ज्ञानानन्दैश्वर्यादीनां प्रतिपत्तिः प्रयोजनमिति चायुक्त्तम्- घटशरावयोरिव परस्परासाधारणगुणानामन्यत्रानुपपत्तेः साधारणगुणानां च द्रव्यत्वादीनामिव यत्तद्युष्मदस्मत्पदसामानाधिकरण्यप्रतिपाद्यत्वाभावाच्च ।। 37 ।।\n।। अन्तरत्वाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.15 अन्तरत्वाधिकरणम्\n41. सूत्रस्वारस्यलाभात् प्रथममसुभृतः पूर्वपक्षे निवेशः  \nसिद्धान्ते ब्रह्मणश्चेत्यधिकरणगतिस्तोकशङ्कापनुत्त्यै ।  \nसाक्षाद्ब्रह्मेति वाक्यद्वयमवमृशतामन्यशङ्कैव न स्या-  \nदित्यालोच्याथ भाष्ये परविषयतया पूर्वपक्षोऽप्युपात्तः ॥\n42. यत्साक्षादित्यमुष्मिञ्छ्रुतिशिरसि परं ब्रह्म वेद्यं यदेवे-  \nत्येतस्मिंश्चास्त्वथापि प्रतिवचनभिदा तत्र रूपं भिनत्ति ।  \nविद्याभित् प्रष्टृभेदोऽप्ययमिति यदि नानूद्य भूयोऽनुयोगात्  \nपश्चादुक्तश्च दोषात्यय इह न भिदां सौति साधारणत्वात् ॥\n43. सद्विद्यायां यथा हि प्रतिवचनभिदा प्रश्नभेदानुसारात्  \nविद्यैकत्वे विशेष्यं प्रकटयति परां देवतामेवमत्र ।  \nतेनोषस्तः कहोलश्रुतमपि स च तत्संश्रुतं सङ्कलय्य  \nध्यायेतां ब्रह्म सर्वान्तरमिति फलवत्तत्र सब्रह्मचर्यम् ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.15 अन्तरत्वाधिकरणम्\n41. हेयप्रत्यनीकत्वं ब्रह्मणोऽसाधारणं चेत् अशनायाद्यतीतत्वविशिष्टं ब्रह्म स्यात्, प्राणितृत्वादिविशिष्टस्तु जीवस्स्यादिति शङ्कया सङ्गतिः । तदर्थविचारस्तु - 'यत् साक्षादपरोक्षाद्ब्रह्म य आत्मा सर्वान्तरस्तं मे व्याचक्ष्व', 'यदेव साक्षादपरोक्षाद्ब्रह्म य आत्मा सर्वान्तरस्तं मे व्याचक्ष्व' इति प्रश्नः उषस्तकहोलयोः । प्रतिवचनमपि 'यः प्राणेन प्राणिति स त आत्मा सर्वान्तरः' इत्येकत्र 'योऽशनायापिपासे शोकं मोहम्' इत्याद्यन्यत्र । किमुभयत्र विद्यैक्यमुत विद्याभेद इति । किं पूर्वत्र जीव उपास्यः, परत्र परः, उतोभयत्र पर एवेति । किं तत्र 'यः प्राणेन प्राणिति स त आत्मा सर्वान्तरः' इत्यादिप्रतिवचनपर्यालोचनया जीवस्य उपास्यत्वं प्रतीयते नेति । किं सर्वान्तरत्वप्राणनकर्तृत्वे देहाद्यपेक्षया जाग्रदवस्थापेक्षया च औपाधिके, उत निरुपाधिके इति । किं 'न दृष्टेर्द्रष्टारं पश्येः, न मतेर्मन्तारं मन्वीथाः' इति पुनः - प्रश्नप्रतिवचनपर्यालोचनया 'यः आत्मनोऽन्तरः', 'को ह्येवान्यात्' इति प्रतिपन्ने ब्रह्मणो निरुपाधिकसर्वान्तरत्वप्राणनकर्तृत्वे प्रतीयेते नेति । किं 'न दृष्टेर्द्रष्टारम्' इति दृष्टेर्ज्ञानहेतुना द्रष्टारं ब्रह्म न मन्वीथा इति वाक्यार्थः, आहोस्वित् दृष्टेरनुभूतेर्द्रष्टारं न मन्वीथा इति वा । अत्र भाष्ये द्वौ पक्षावभिहितौ । एकत्र पक्षे क्वचिज्जीवपरत्वमाशङ्क्य सर्वत्र परमात्मपरत्वनिर्णयः । अन्यत्र, उभयत्र परमात्मपरत्वे सत्यपि पूर्वत्र गुणभेदाङ्गीकारेण रूपान्तरविशिष्टब्रह्मपरत्वम्, उत्तरत्र परमात्मासाधारणाशनायाद्यतीतत्वादिगुणानुबन्धाद्रूपान्तरविशिष्टपरमात्मपरत्वमित्याशङ्क्योभयत्रापि रूपाभेदादेकरूपपरमात्मपरत्वमिति निर्णीयत इति ।   \nअत्र द्वयोरपि पक्षपरिकल्पनयोः कारणं वैषम्यञ्च दर्शयति - सूत्रेति । पूर्वस्यां कल्पनायां सूत्रस्वारस्यलाभः कारणं 'भूतग्रामवत्' इति जीवस्य दर्शनात् । उत्तरस्यां तु श्रुतिस्वारस्यलाभो हेतुः, द्वयोरपि प्रश्नयोः 'साक्षादपरोक्षाद्ब्रह्म' इति ब्रह्मस्वरूपप्रश्नदर्शनात् । अयमत्र शब्दान्वयः - सूत्रस्वारस्यलाभात् प्रथममसुभृतः जीवस्य पूर्वपक्षे निवेशः । सिद्धान्ते तु ब्रह्मणो निवेशः । अयं तोकशङ्कापनुत्त्यै - बालिशशङ्कापनोदनायेत्यर्थः । अथ तोकशङ्कापनुत्त्यै उत्तरामपि कल्पनामनुवदति - साक्षादिति । 'यत्साक्षादपरोक्षाद्ब्रह्म' इति ब्रह्मशब्दानुविद्धं प्रश्नद्वयवाक्यं परामृशतां विदुषाम् अन्यशङ्कैव न स्यादिति विचार्य पूर्वत्रापरितोषात् अथानन्तरं भाष्ये परमात्मविषयतया पूर्वपक्षोऽपि परिकल्पित इति ॥42. अत्र स्वाभिमतामुत्तरपक्षकल्पनां शिष्याणां सुखप्रतिपत्त्यर्थं पूर्वपक्षसिद्धान्तविभागेन विशदं प्रकाशयति - यत्साक्षादिति । अयमत्र शब्दान्वयः - 'यत्साक्षात्' इत्यमुष्मिन् वाक्ये 'यदेव साक्षात्' इत्येतस्मिंश्च वाक्ये परं ब्रह्मैव वेद्यमस्तु, अथापि प्रतिवचनभेदो रूपं भिनत्त्येव, रूपभेदात् विद्याभेदश्च सिध्यति । न केवलं रूपभेदात्, प्रष्टृभेदादपि विद्याभेदस्सिध्यतीत्याह - विद्याभिदिति । प्रष्टृभेदोऽपि विद्यां भिनत्तीत्यर्थः । क्वचिदुषस्तः प्रष्टा, अपरत्र कहोलः । यदीति पूर्वपक्षानुवादं द्योतयति । तदिदं प्रतिक्षिपति - नेति । तत्र हेतुमाह - अनूद्येति । 'यदेव साक्षादपरोक्षाद्ब्रह्म' इति सावधारणमनूद्योषस्तेन श्रुतस्य पूर्वस्यैव ब्रह्मणः पुनरनुयोगादित्यर्थः । तर्हि पश्चादुक्तमशनायाद्यतीतत्वं विद्यां भिनत्तीत्याशङ्क्य तदपि न भिनत्तीत्याह - पश्चादुक्त इति । अयमर्थः - पश्चादुक्तं ह्यशनायाद्यतीतत्वं पूर्वाधिकरणोक्तामलत्वान्तर्गतमेव । तच्चामलत्वं सर्वविद्यासाधारणत्वात् न विद्यां भिनत्तीति । अथवा द्वयोरपि प्रष्ट्रोस्साधारणत्वात् - सब्रह्मचर्येण सन्निहितयोस्साधारणत्वादित्यर्थः । एवं विद्यैक्ये सिद्धे विशदप्रतिपत्त्यर्थः प्रष्टृभेदो न विद्यां भिनत्तीति भावः ॥43. ननु भाष्ये सद्विद्यादृष्टान्तेन साधारण्यमुपपादितम्, तत्र प्रष्ट्रैक्यमङ्गीकुर्महे तेन सर्वेषामप्युत्तराणां साधारण्यमस्तु नाम, इह तु प्रष्टृभेदात् कथमुत्तरसाधारण्यमित्यजानानस्य कस्यचिच्चोदकस्योक्तमेवार्थं विशदं प्रकाशयति - सद्विद्यायामिति । अयमत्र भावः - अस्तु नाम सद्विद्यायां प्रष्ट्रैक्यम्, अस्तु चात्र प्रष्टृभेदः, अथाप्युत्तरसाधारण्यमङ्गीकर्तव्यमेव, लोके ह्येकमेवाचार्यमुद्दिश्य द्वयोः शिष्ययोरागतयोरेकार्थं पृष्टवतोरुपदेशवेलायामेकैकाभिमुख्येनोक्तमर्थद्वयं द्वयोरपि प्रतिपन्नमुपादेयमनुसन्धेयञ्च भवति । एवमत्राप्युभयत्राप्युक्तमुत्तरमुभयोरपि साधारणमेव । किं कारणमत्रेति चेत् तयोस्सब्रह्मचर्यमेव । उभौ खलु सहैवागत्य पृष्टवन्तौ उभयमप्युत्तरं लब्धवन्ताविति लोकदृष्टानुकूलमेतत् । अयमत्र शब्दान्वयः - उपक्रमोपसंहारादिपरामर्शेन विद्यैकत्वे प्रतिपन्ने सति सद्विद्यायां यथा प्रतिवचनभेदः प्रश्नभेदानुसारात् परामेव देवतां विशेष्यं प्रकटयति, तेनैव न्यायेन उषस्तः कहोलश्रुतमपि कहोलश्चोषस्तश्रुतमपि सङ्कलय्य प्रतिपद्य ध्यायेतां सर्वान्तरमेव ब्रह्म । ननूक्तस्सद्विद्यायामेकः प्रष्टेति विशेषः तेन तत्र विद्यैक्यमस्तु एवं तर्ह्यत्रापि विशेषोऽस्ति यत् पुनस्सब्रह्मचर्यमित्याह - फलवदिति । यथा लोके शृण्वतां बहूनां सब्रह्मचारिणां शास्त्रश्रवणवेलायां प्रत्येकचोद्यप्रशमनार्थः पृथगुपदेशस्सर्वसाधारणः, तथोषस्तः कहोलश्रुतं सङ्कलय्य स च कहोल उषस्तश्रुतं सङ्कलय्य द्वावपि सर्वान्तरं ब्रह्म ध्यायेतामित्युक्तं भवति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.15 अन्तरत्वाधिकरणम्\nहेयप्रत्यनीकत्वं ब्रह्मासाधारणञ्चेदशनायाद्यतीतमेव ब्रह्म स्यात्। प्राणितृत्वादिविशिष्टस्तु जीवः स्यादिति शङ्क्या संगतिः। बृहदारण्यके याज्ञावल्क्यं प्रत्युषस्तिप्रश्न एवमाम्नायते--'यत्साक्षादपरोक्षाद्ब्रह्म य आत्मा सर्वान्तरस्तं मे व्याचक्ष्वे'ति। तस्य प्रतिवचनम्- 'यःस प्राणेन प्राणिति सत आत्मा सर्वान्तरो योपानेनापानिति सत आत्मा सर्वान्तर' इत्यादि। अतुष्टेन तेन पुनः\" पृष्टस्य प्रतिवचनम्- 'न द्दष्टेर्द्रष्टारं पश्येर्न श्रुतेः श्रोतारं श्रृणुयाः न मतेर्मन्तारं मन्वीथा न विज्ञातेर्विज्ञातारं\" विजानीया- एषत आत्मा सर्वान्तरोऽतोऽन्यदार्त'मिति। तदनन्तरं 'यदेव साक्षादपरोक्षाद्ब्रह्म य आत्मा सर्वान्तरस्तं मे व्याचक्ष्वे'ति कहोळप्रश्ने- 'योऽशनायापिपासे शोकं मोहं जरां मृत्युमत्येत्येतं हैवमात्मानं विदित्वा ब्रह्मणः पुत्रेषणायाश्च वित्तेषणायास्चेत्यादि अतोऽन्यदार्त' मित्यन्तं प्रतिवचनमाम्नायते। अनयो र्विद्या भिद्यते नवेति उषस्तुप्रश्नप्रतिवचनथोर्जीवविषयत्वब्रह्मविषच्वान्यत रानवधारणात्संशये पूर्वपक्षः। उषस्तिप्रश्नप्रतिवचनं प्राणितृत्वादिलिंगाज्जीवविषयं कहोळप्रश्नप्रतिवचनमशनाया- द्यतीत्वलिंगात् ब्रह्मविषयमित्युपास्यरूपभेदाद्विद्याभेदोऽवश्यंभावी। अतः प्रथमप्रश्ने ब्रह्मशब्दो जीवविषयः। तत्रापि तत्प्रयोगदर्शनात्। तस्य साक्षादैन्द्रियकवृत्त्यनपेक्षापरोक्षत्वं स्वप्रकाशत्वात्। सर्वान्तरत्वं शरीरेन्द्रियाद्यान्तरत्वात्। यद्युच्येत ब्रह्मशब्दस्य परब्रह्मणि मुख्यस्य जीवे नयनं न युक्तम्। साक्षादित्यस्य ब्रह्मविशेषमत्वे च तस्य जीवव्यावृत्त्यर्थत्वात् सर्वथा तन्नयुक्तम्। अपरोक्षलक्षणया सर्वदेशकालसम्बन्धित्वं सन्निकृष्टदेशकालं हि वस्त्वपरोक्षं भवति। प्राणितृत्वादिविषयप्रतिवचनानुसारेणोपक्रमगतस्य ब्रह्मशब्दस्यान्यथानयनं च नयुक्तम्। अतः प्रस्नानुसारेण प्रतिवचनागतं प्राणितृत्वादिकमेव ब्रह्मणि योज्यम्। 'कोह्येवान्यात्मकः प्राण्याद्यदेष आकाश आनन्दो नस्या'दिति तस्य प्राणनादिव्यापारहेतुत्वश्रवणादिति। एवमुभयोरप्युषस्तिकहोळब्राह्मणयोर्ब्रह्मविषयत्वेऽपि रूपभेदाद्विद्याभेदो न निवार्यत इति। एवं प्राप्ते सिद्धान्तः। न तावदिह जीवब्रह्मविषयत्वेन विद्याभेदो युक्तः। प्रथमप्रश्नगतब्रह्मशब्दादिस्वारस्यातिलंघनकारणाभावात्। ब्रह्मविषयकहोळप्रश्नगतेन यदेवेत्यवधारणेन तस्य प्रथमप्रश्नसमानविषयत्वावगमाच्च प्राणितृत्वादिकं तु ब्रह्मण्येवोपपन्नतरम्। प्रत्यगात्मनस्सुषुप्तौ प्राणनकर्तृत्वास- म्भवात्। एव मजानतोषस्तेन प्राणनकर्तृत्वं प्रत्यगात्मनोऽप्यस्तीति प्रतिवचनस्य तत्साधारण्यं विचिन्त्यातुष्टेन पुनः पृष्टऋ प्राणनकर्तृत्वं निरुपाधिकं प्रत्यगात्मन्येवोक्तमिति दर्शयितुमाह 'नद्दष्टेर्द्रष्टार' मित्यादि। ओदनपाकं पचतीतिवत् द्दष्टेर्द्रष्टारमिति प्रयोगः। दर्शनश्रवणमननविज्ञानानां कर्ता प्रत्यगात्मा प्राणनकर्तृत्वेनोक्त इति नमन्वीथाः। किन्तु सुषुप्तिसमयाद्युनगतनिरुपाधिकप्राणनकर्ता परमात्मैवोक्त इति तदभिप्रायः। एवं प्रथमप्रश्नप्रतिवचनयोः परमात्मविषययोर्द्वितीयप्रश्नप्रतिवचने तद्विषये इत्यसन्दिग्धमिति न विद्याभेदः। एवमुभयोर्ब्रह्मविषयत्वादेव उभयत्रापि अतोऽन्यदार्तमित्युपसंहारः। न च विद्याभेदे प्रश्नप्रितवचनभेदानुपपत्तिः। कृत्स्नप्राणिप्राणनहेतुतामशनायाद्यतीततां च प्रतिपादयितुं तदावृत्त्यपपत्तेः। सद्विद्यायामपि 'भूय एव मा भगवान्विज्ञापय' त्विति प्रश्नानां तत्प्रतिवचनानांचावृत्तिदर्शनात्। तस्माज्जीवब्रह्मविषयत्वेन विद्याभेदशङ्का न युक्ता। ननुभयोर्ब्रह्मविषयत्वेऽपि रूपभेदप्रयुक्तविद्याभेदः स्यात्। न हि खल्वेतस्यैवाक्षरस्योपव्याख्यानं भवतीत्युपक्रान्तोद्गीथावयवैकविषयत्वेऽप्युद्गीथविद्ायनामध्यसनीयप्राणाकाशहिरण्मय पुरुषादिरूपभेदान्नभेदः। सद्विधान्यायात् भेद इति चेत् न। तत्रापि प्रतिखण्विकं विद्याभेदोपपत्तेरितिचेत्। उच्यते। स च सर्वान्तरब्रह्मोपक्रमस्यातोऽन्यदार्तमित्युपसंहारस्य च उभयत्रापि समानत्वादशनायाद्यतीतत्वस्य निर्दोषत्वरूपतया सकलविद्योपसंहरणीयस्य उद्गीथावयवाध्यसनीयप्राणाकाशहिरण्मयपुरुषादिगुणान्तरवत् भेदकत्वाभावात् 'तस्माद्ब्राह्मणः पाण्डित्य निर्विद्य बाल्येन तिष्ठासे' दित्यादेर्ब्राह्मणद्वसाधारणस्य विद्याविधेः कहोळप्रश्न एव श्रवणादुषस्तब्राह्मणे प्राणितृत्वादिना ब्रह्मणस्सर्वान्तरत्वे प्रतिपादितेऽपि जीवव्यावृत्तस्फटसर्वान्तरत्वप्रतिपत्त्यर्थं\" उषस्तस्यैव प्रश्नांतरवत् स्फुटतरसर्वान्तरत्वप्रतिपत्त्यर्थं कहोळप्रश्नोपपत्तेश्च नात्र विद्याभेदः। सद्विद्यायामपि प्रतिखण्डिकं न विद्याभेदः। 'सेयं देवतैक्षते'ति या परा देवता सैवहि सर्वेषु पर्यायेषु प्रदर्श्यते। 'ऐतदात्म्यमिदं सर्वं तत्सत्यं स आत्मे'ति प्रथमपर्यायोदितास्सत्यादयस्सर्वेषु पर्यायेषूपपाद्योपसंह्रियन्ते। उपपादनप्रकाराः परं 'भूय एव माभगवान्विज्ञापयत्वि'ति पुनः\" प्रष्टुः श्वतकेतोराशयगतानां शङ्काविशेषाणां निराकरणार्थतया भिद्यन्ते। न तावता विद्याभेद-। तथा हि। सुषुप्तौ जीवा यत्रापियन्ति तत्सदिति नवखण्डीमध्ये प्रथमखण्डेन बोधितेसति सुप्तौ सत्सम्पन्ना जीवाः किमिति सत्सम्पत्तिं न विदुरिति अभिप्रायेण प्रश्नः 'यथा सोम्य मधु मधुकृतो निस्तिष्ठन्ती' त्यादि द्वितीयखण्डे नानावृक्षरसान्मधुमक्षिकाभिर्मधुत्वेन समाहृतान् प्रस्तुत्य यथा तत्र न विवेकं लभन्ते अमुष्याहं\" वृक्षस्य रसोऽस्म्यमुष्याहं वृक्षस्य रसोऽस्मीत्येवमेव खलु सोम्येमास्सर्वाः प्रजास्सति सम्पद्य न विदुस्सति सम्पद्यामहइति' इति प्रतिवचनभङ्ग्यासमाहितः। ननुयुक्तं सुप्तौ सर्वेन्द्रियोपरमात्सत्संपत्ते रवेदनं। उत्थिताः सतोहमागता इति किमिति नविदुः स्वगृहेसुप्तोत्थिताहि स्वगृहादहमागत इति जानन्तीत्यभिप्रायेण द्वितीयप्रश्नः 'इमास्सोम्यनद्यः पुरस्तात्प्राच्यस्स्यन्दन्त' इत्यादि तदनन्तरखण्डे समुद्रादाकृष्य जलधरमुक्तैर्जलैः सम्भृताः प्रवहन्तीर्नदीः प्रस्तुत्य तायथा तत्र न विदुरियमहमस्मीयमहमस्मीत्येव मेव खलु सोम्येमाः सर्वाः प्रजास्सत आगत्य न विदुस्सत आगच्छामह इति' प्रतिवचनभङ्ग्या समाहित एव। कृतीयादिप्रश्नानामपिश्ङ्का- विशेषाभिप्रायः, तत्तदन्ततरखण्डगतद्दष्टांतविशेषोपन्यासयुक्तप्रतिवचनभङ्ग्यैव तत्समाधानानिच द्रष्टव्यानि। तस्मान्नसद्विद्यायां विद्याभेद इति तत्रेवात्रापि न विद्याभेदः।। संग्रहकारिकाः।। यत्साक्षादितिजीवो यदेवसाक्षादितितुपरः प्रतिपाद्यः। प्राणितृताद्यशनायारहिततादिलिङ्गगणात्।। ब्रह्मैवयद्युपिभवेदुभयत्र साक्षाद्भ्रह्मेतिजीवविभिदार्थविशेषणोक्तेः। सर्वान्तरत्वनियताननकर्तृभावनिश्शेषदेशसमयान्वयवर्णनाच्च।। साक्षादिहैवच निवारणतोनद्दष्टेर्द्रष्टारमित्यसुभृतः प्रतिपाद्यतायाः। एवंस्थितपोचयथोदितरूपभेदाद्विद्याविभेदमिहयुक्ततरंप्रतीमः।। मैवं प्रश्नेद्वितीयेह्यवधृतिसहिते प्राच्यधर्मैर्विशिष्टम्। पृष्टं ब्रह्मात्रवर्ण्या स्त्वघविहतितयासर्वविद्यानुवृत्ताः।। तेतत्सर्वान्तरत्वं विशदतरयितुन्जीववैधर्म्यरूपा। धर्माः पृष्टद्वयोपिव्यतिहरणजुषस्तत्कृतोरूपभेदः।। सद्विद्यायां देवताकारणात्मा भूयोभूयः प्रश्नभेदोन्यरूपि। यद्वन्नेतुं श्रोतृबद्धौ प्रतिष्ठामेवं सर्वाभ्यन्तरं ब्रह्मचात्र।। नच सद्विद्यायामपि विद्याभेदस्समाशङ्क्यः। पर्यायेष्वखिलेष्वपि साम्यात्तत्सत्यमित्यादिः।। इति अंतरत्वाधिकरणम्।।15।।"
                            }
                        ]
                    },
                    {
                        "verse_number": 30,
                        "original_text": "Adhikarana 3.3.16 कामाद्यधिकरणम्\nकामादीतरत्र तत्र चायतनादिभ्यः॥3.3.38॥\nआदरादलोपः॥3.3.39॥\nउपस्थितेऽतस्तद्वचनात्॥3.3.40॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.16 कामाद्यधिकरणम्\nछान्दोग्ये श्रूयते \"अथ यदिदमस्मिन् ब्रह्मापुरे दहरं पुण्डीाकं वेश्म दहरोऽस्मिन्नन्तर आकाशस्तस्मिन् यदन्तस्तदन्वेष्टव्यम्\" इत्यादि; वाजसनेयके च स वा एष महानज आत्मा योऽयं विज्ञानमयः प्राणेषु य एषोऽन्तर्हृदय आकाशस्तस्मिश्छेते सवर्स्य वशी सर्वस्येशानः\"इत्यादि तत्र संशयः- किमनयोविर्द्याभेदः? उत नेति किं युक्त्तं? भेद इति कुतः रूपभेदात् अपहतपाप्मत्वादिगुणाष्टकविशिष्ट आकाशः छान्दोग्य उपास्यः प्रतीयते; वाजसनेयके त्वाकाशे शयानो वशित्वादिगुणविशिष्ट उपास्यः प्रतीयते, अतो रूपभेदाद्विद्याभेदः इति प्राप्ते प्रचक्ष्महे- न भेद इति कुतः? रूपाभेदात्- इतरत्र तत्र च कामाद्येव हि रूपम् वाजसनेयके छान्दोग्ये च सत्यकामादिविशिष्टमेव ब्रह्मोपास्यमित्यर्थः कुतः एतदवगम्यते, आयतनादिभ्यः हृदयायतनत्वसेतुत्वविधरणत्वादिभिस्तावदुभयत्र सैव विद्योति प्रत्यभिज्ञायते वशित्वादयश्च वाजसनेयके श्रुताः छान्दोग्ये श्रुतस्य गुणाष्टकान्यतमभूतस्य सत्यसङ्कल्पत्वस्य विशेषा एवेति सत्यसङ्कल्पत्वसहचारिणां सत्यकामत्वादीनामपहतपाप्मत्वपर्यन्तानां सद्भावमवगमयन्ति अतो रूपं न भिद्यते संयोगोऽपि \"परं ज्योतिरुपसंपद्य स्वेन रूपेणाभिनिष्पद्यते\" \"अभयं वै ब्रह्म भवति\" इति ब्रह्मप्राप्तिरूपो न भिद्यते आकाशशब्दः छान्दोग्ये परमात्मविषय इति \"दहर उतरेभ्य\" इत्यत्र निर्णीतम् वाजसनेयके त्वाकाशे शयानस्य वशित्वादि श्रवणात्तस्य शयानस्य परमात्मत्वे सति तदाधारभिधायिन आकाशशब्दस्य \"तस्यान्ते सुषिरं सूक्ष्म\" मिति हृदयान्तर्गतस्य सुषिरशब्दवाच्यस्याकाशस्याभिधायकत्वमवगम्यते अतो विद्यैक्यम् अथ स्यात्- यदुक्त्तं वाजसनेयके वशित्वादिभिः सह सत्यकामत्वादिसद्भावोऽवगम्यते इति; तन्नोपपद्यते, वशित्वादीनामेव तत्र परमार्थतः सद्भावाभावात्, तदभावश्च \"मनसैवानुद्रष्टव्यम् नेह नानास्ति किञ्चन मृत्योः स मृत्युमाप्नोति य इह नानेव पश्यति\" \"एकधैवानुद्रष्टव्यमेतदप्रमेयं ध्रुवम्\" इति प्रकृतेन वाक्येन \"स एष नेति नेत्यात्मा\" इति वक्ष्यमाणेनोत्तरेण चोपास्यस्य ब्रह्मणो नेर्विशेषत्वप्रतीतेरवगम्यते अतो वशित्वादयोऽपि स्थूलत्वादिवन्निषेध्या इति प्रतीयन्ते अत एव छान्दोग्यऽपि सत्यकामत्वादयो न ब्रह्मणः पारमार्थिका गुणा उच्यन्ते अतोऽपारमार्थिकत्वादेवंजातीयकानां गुणानां मोक्षार्थेषूपासनेषु लोप इति; तत्राह -। 38।\nब्रह्मगुणत्वेन प्रमाणान्तराप्राप्तानां गुणानामेषां सत्यकामत्वादीनाम् \"तस्मिन् यदन्तस्यदन्वेष्टव्यम् \"एष आत्माऽपहतपाष्मा विजरो विमृत्युर्विशोको विजिधत्सोऽपिपासः सत्यकामः सत्यसङ्कल्पः\" \"सर्वस्य वशी सर्वन्येशानः\" \"एष सर्वेश्वर एष भूताधिपतिरेष भूतपाल एष सेतुर्विधरण एषां लोकानामसम्भेदाय\" इत्यादिभिरनयोः श्रुत्योरन्यासु च मोक्षार्थोपासनोपास्यब्रह्मगुणत्वेन सादरमुपदेशादेषामलोपः, अपि तूपसंहार एव कार्यः छान्दोग्य तावत् \"तद्य इह आत्मानमनुविद्य व्रजन्त्येतांश्च सत्यान्कामान् तेषां सर्वेषु लाकेषु कामचारो भवति\" इति सत्यकामत्वादिगुणविशिष्टस्य ब्रह्मणो वेदनमभिधाय \"अथ य इह आत्मानमननुविद्य व्रजन्त्वेतांश्च सत्यान्कामास्तेषां सर्वेषु लोकेष्वकामचारो भवति\" इति अवेदननिन्दा क्रियमाणा गुणविशिष्टवेदनस्यादरं दर्शयति तथा वाजसनेयके \"सर्वस्य वशी सर्वस्येशानः\" \"एष सर्वेश्वर एष भूताधिपतिरेष भूतपालः\" इति भूयो भूय ऐश्वर्योपदेशात् गुणेष्वादरः प्रतीयते एवमन्यत्रापि न च मातापितृसहस्त्रेभ्योऽपि वत्सलतरं शास्त्रं प्रतारकवदपारमाथिकान्निरसनीयान् गुणान् प्रमाणान्तराप्रतिपन्नानादरेणोपदिश्य संसारचक्रपरिवर्त्तनेन पूर्वमेव ब्रम्भ्रम्यमाणान् मुमुक्षून् भूयोऽपि भ्रमयितुमलम् \"नेह नानाऽस्ति किञ्चन\" \"एकधैवानुद्रष्टव्य\"मिति तु सर्वस्य ब्रह्मकार्यत्वेन तदात्मकत्वादेकधाऽनुदर्शनं विधाय अब्रह्मात्मकत्वेन पूर्वसिद्धनानात्वदर्शनं निषेधतीत्ययमर्थः प्रागेव प्रपञ्चितः \"स एष नेति नेत्यात्मा\" इत्यत्र चेतिशब्देन प्रमाणान्तरप्रतिपन्नं प्रपञ्चकारं परामृश्य न तथाविधं ब्रह्मेति सर्वात्मभूतस्य ब्रह्मणः प्रपञ्चविलक्षणत्वं प्रतिपाद्यते, तदेव चानन्तरमुपपादयति \"अग्राह्यो न हि गृह्यते अशीर्यो न हि शीर्यते असङ्गो न हि सज्जयते अव्यथितो न व्यथते न रिष्यति\" इति प्रमाणान्तरग्राह्यविसजातीयत्वात् न विशीर्यते, एवमुत्तरत्रानुसन्धेयम् छान्दोग्ये ऽपि \"नास्य जरयैतज्जीर्यति न वधेनास्य हन्यते एतत्सत्यं ब्रह्मपुरमस्मिन्कामाः समाहिता\" इति सर्वविसजातीयत्वं ब्रह्मणः प्रतिपाद्य तस्मिन्सत्यकामत्वादयो विधीयन्ते। 39।\nननु एवमपि \"तद्य इह आत्मानमनुविद्य व्रजन्त्येतांश्च सत्यान्कामास्तेषां सर्वेषु लोकेषु कामचारो भवति स यति पितृलोककामो भवति\" इत्यादिना सत्यकामादिगुणविशिष्टवेदनस्य सांसारिकफलसम्बन्धश्रवणान्मुमुक्षोर्ब्रह्मप्रेप्सोर्न सगुणं ब्रह्म उपास्यम् परविद्याफलं च \"परं ज्योतिरुपसम्पद्य स्वेन रूपेणाभिनिेष्पद्यते\" इतीदमेव अतः सत्यकामत्वादयो ब्रह्मप्रेप्सोर्नोपसंहार्या इति, अत उत्तरं पठति - उपस्थितिः- उपस्थानम्, ब्रह्मोपसम्पत्तिः, उपस्थिते ब्रह्मोपसम्पन्न; सर्वबन्धविनिर्मुक्त्ते स्वेन रूपेणाभिनिष्पन्ने प्रत्यगात्मन्यत एवोपसम्पत्तेरेव हेतोः सर्वेषु लोकेषु कामचार उच्यते \"परं ज्योतिरुपसम्पद्य स्वेन रूपेणाभिनिष्पद्यते\" \"स उत्तमः पुरुषः\" \"स तत्र पर्य्येति जक्षत् क्रीडन् रममाणः स्त्रीभिर्वा यानैर्वा ज्ञातिभिर्वा नोपजनं स्मरन्निदं शरीरम्\" \"स स्वराड् भवति\" \"तस्य सर्वेषु लोकेषु कामचारो भवति\" इति तदेतच्चतुर्थे निपुणतरमुपपादयिष्टते अतः सर्वेषु लोकेषु कामचारस्य मुक्त्तोपभोग्यफलत्वान्मुमुक्षोः सत्यकामत्वादयो गुणा उपसंहार्याः। 40।\n।। कामाद्यधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.16 कामाद्यधिकरणम्\nछान्दोग्ये श्रूयते “अथ यदिदमस्मिन्ब्रह्मपुरे दहरं पुण्डरीकं वेश्म दहरोऽस्मिन्नन्तर आकाशस्तस्मिन्यदन्तसतदन्वेष्टव्यम्” इत्यादि प्रक्रम्य “तद्य इहात्मानमनुविद्य व्रजन्त्येतांश्च सत्यान्कामांस्तेषां सर्वेषु लोकेषु कामचारो भवतीति; वाजसनेयके च “य एषोऽन्तर्हृदय आकाशस्तस्मिन् शेते सर्वस्य वशी सर्वस्येशानः इत्यादि किमुभयत्र विद्यैक्यम्, उत विद्याभेद इति संशयः रूपभेदाद्विद्याभेद इति पूर्वः पक्षः यद्यप्युभयत्र परमात्मैवोपास्यः; तथाप्येकत्राकाशशब्दाभिधेयः परमात्मोपास्यः, इतरत्राकाशे शयानः परमात्मेति हि रूपं भिद्यते राद्धान्तस्तु - हृदयायतनत्वसत्यसङ्कल्पत्वसत्यकामत्वादेरभेदादुभयत्र तद्विशिष्टः परमात्मैवोपास्य इति रूपाभेदाद्विद्यैक्यम्; छान्दोग्ये हि “दहरोऽस्मिन्नन्तर आकाशस्तस्मिन्यदन्तस्तदन्वेष्टव्यमित्यारभ्य, “किं तदत्र विद्यते” इत्यादिना परिचोद्य, “तस्मिन्कामास्समाहिताः “एष आत्माऽपहतपाप्मा विजरो विमृत्युरित्यारभ्य” सत्यकामस्सत्यसङ्कल्पः इत्युक्त्वा, “तद्य इहात्मानमनुविद्य व्रजन्त्येतांश्च सत्यान्कामान् “इत्याकाशशब्दनिर्दिष्टः परमात्मा; तदन्तर्गताश्च सत्यकामत्वसत्यसङ्कल्पत्वापहतपाप्मत्वादयो गुणाः, अतः परमात्मा हृदयायतनः सत्यकामत्वादिविशिष्टः उपास्य इति वाक्येनैव निर्णीतम् वाजसनेयके च “य एषोऽन्तर्हृदय आकाशस्तस्मिञ्छेते सर्वस्य वशी इत्युक्ते सति वशित्वादेस्सत्यसङ्कल्पत्वविशेषरूपतया स एव परमात्मा हृदयायतनस्सत्यसङ्कल्पत्वविशिष्ट उपास्य इति प्रतीयते अतो दहरविद्याप्रत्यभिज्ञानात्स एव परमात्मा सत्यसङ्कल्पत्वादिगुणाष्टकविशिष्ट उपास्य इति निश्चीयते एवं निश्चिते सत्याकाशे शयान इत्याकाशशब्दोऽपि हृदयपुण्डरीकवर्त्याकाशवाचीति रूपाभेदाद्विद्यैक्यमेव ॥ सूत्रार्थस्तु - कामादीतरत्र तत्र च - वाजसनेयके छान्दोग्ये च सत्यकामत्वाद्येव रूपम्; कुतः? आयतनादिभ्यः हृदयायतनत्वसत्यसङ्कल्पत्वविशेषरूप-वशित्वादिभ्यस्तत्सहचारिणस्सत्यकामत्वादेः प्रत्यभिज्ञानात् “परं ज्योतिरुपसंपद्य स्वेन रूपेणाभिनिष्पद्यते” अभयं वै ब्रह्म भवति” इति ब्रह्मप्राप्तिरूपं फलं चैकमिति विद्यैक्यम् ॥\n'मनसैवानुद्रष्टव्यं नेह नानाऽस्ति किञ्चन' इत्यादेः पूर्वप्रकृतत्वात् 'स एष नेति नेत्यात्मा' इति च वक्ष्यमाणत्वात्, 'सर्वस्य वशी सर्वस्येशानः' इत्यादिविशेषाणां ब्रह्मस्वरूपत्वाभावात् कथं सत्यकामत्वादेर्मोक्षसाधनोपासनरूपत्वमित्यत आह - वशित्वादेः प्रमाणान्तराविदितरूपस्य श्रुत्येकसमधिगम्यस्यादरेण प्रतिपादनादलोपः - अप्रतिषेधः तस्यापि ब्रह्मगुणत्वमवश्याश्रयणीयम्; अविशेषनिषेधास्तु सकलेतरप्राकृतविशेषविषयाः; नानात्वनिषेधस्तु सर्वस्य ब्रह्मकार्यतयाऽब्रह्मात्मकत्वाभिप्रायः ॥\nसगुणोपासनस्य “स यदि पितृलोककामो भवतीति सांसारिकफलत्वेन न मोक्षफलत्वमित्याशङ्क्याह - उपस्थितेऽतस्तद्वचनात् ॥3.3.40॥ उपस्थितिः - उपस्थानम्, ब्रह्मोपसंपत्तिः; उपस्थिते ब्रह्मोपसंपन्ने, अतः - ब्रह्मोपसंपत्तेरेव हेतोः, तद्वचनात् - पितृलोकादिप्राप्तिवचनात्, न तत्सांसारिकं फलम्, अपि तु साक्षान्मुक्तस्यैव “अस्माच्छरीरात्समुत्थाय परं ज्योतिरुपसंपद्य स्वेन रूपेणाभिनिष्पद्यते, स उत्तमः पुरुषः स तत्र पर्येति जक्षत्क्रीडन्रममाणः स्त्रीभिर्वा यानैर्वा ज्ञातिभिर्वा नोपजनं स्मरन्निदं शरीरम्” इति, “स स्वराड् भवति तस्य सर्वेषु लोकेषु कामचारो भवति” इति च निवृत्ताविद्यस्य हि स्वेन रूपेणाभिनिष्पन्नस्यैवोच्यते; अतो ब्रह्मोपसंपत्तिहेतुकत्वं क्रीडनादेरवगम्यते ॥ इति कामाद्यधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.16 कामाद्यधिकरणम्\n\"दहरोऽस्मिन्नन्तर आकाशस्तस्मिन्यदन्तस्तदन्वेष्टव्यम् \" इत्युक्त्वा \"एष आत्मापहतपाप्मा\" इत्यारभ्य \"सत्यकामः सत्यसंकल्पः \" इति छान्दोग्ये। वाजिनां च \"य एषोऽन्तर्हृदय आकाशस्तस्मिञ्छेते सर्वस्य वशी सर्वस्येशानः \" इति। उभयत्र हृदयायतनत्वसत्यसंकल्पत्वतद्विशेषरूप वशित्वादिभिर्दहरविद्याप्रत्यभिज्ञानात्  सत्यसंकल्पत्वसहचारिणोऽपहपाप्मत्वादिसत्यकामत्वपर्यन्ता  उभयत्रोपसंहार्याः।।\n\"नेह नानास्ति किंचन \" \"स एष नेति नेयात्मा\" इति निषेधो न वशित्वादिगुणविषयः, \"सर्वस्य वशी सर्वस्येशानः\" इति तेषामज्ञातानामादरेण विधानात्। अतो न लोपः। सर्वस्य ब्रह्म कार्यतयैक्यात् \"नेह नानास्ति\" इत्यब्रह्मात्मकनानात्वं प्रतिषिध्यते। \"स एष नेति नेत्यात्मा\"  इति च प्राकृतविशेषयम्।।\nउपस्थिते; ब्रह्मोपसंपन्ने। अतः; उपसंपत्तेरेव हेतोः। \"जक्षत्क्रीडन् रममाणः\" इत्यादिना छन्तते ज्ञात्यादिप्राप्त्यभिधानात् साक्षान्मोक्षफलं तत्, न सांसारिकफलमिति परविद्यैवैषा सगुणा।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.16 कामाद्यधिकरणम्\n।। कामादीतरत्र तत्र चायतनादिभ्यः ।। 38 ।। प्राणितृत्वादीनामशनायाद्यतीतत्वादीनां च धर्मिभेदाभावाद्विद्यैक्यं समथिर्तम्, अत्र तु गुणाष्टकस्य वशित्वादिगुणस्य च धर्मिभेदाशङ्कया सङ्गतिः, किमत्र विद्याभेदः? उताभेदः? इति, छान्दोभ्य अपहतपाष्मत्वादिविशिष्टविषयमुपासनम्, वाजसनेयके वशित्वादिविशिष्टविषयम्, उतोभयत्रापहतपाष्मत्वादिविशिष्टविषयमिति, किं वाजसनेयके सत्यसङ्कल्पत्वसहचारादपहतपाष्मत्वादीनां प्रतिपत्तिरस्ति, नेति, यदा नास्ति प्रतिपत्तिः, तदा रूपभेदाद्विद्याभेदः, यदा त्वस्ति प्रतिपत्तिः, तदा रूपाभेदाद्विद्यैक्यम्, अस्मिन्नधिकरणे व्योमातीतनिरासः फलितो भविष्यति, आकाशान्तर्वर्तिनो गुणत्वेनाकाशस्य परमात्मत्वं दहराधिकरणे दर्शितम्, आकाशान्तर्वर्तिनः स्वतन्त्रवस्तुत्वे सति आकाशस्य प्रसिद्धाकाशत्वमत्रोच्यत इति भिदा । वशित्वादीति - आदिशब्देन \" स वा एष महानजः\" इत्युक्त्तदहरत्वविरोधिमहत्त्वं च विवक्षितम्, गुणाष्टकविशिष्टः, वशित्वादिगुणविशिष्ट इति धर्मभेद उक्त्तः, आकाशः- आकाशे शयान इति धर्मिभेद उक्त्तः, एवं धर्मतो धर्मितश्च रूपभेदाद्विद्याभेद इत्यर्थः । इति प्राप्त इति - इतरत्रेति पदन्याख्यानार्थं धर्ममात्रस्योपास्यत्वव्यावृत्त्यर्थं चाह - वाजसनेयक इति । आकाशशब्द इत्यादि - आकाश शब्दस्य भूताकाशे प्रसिद्धिप्राचुर्यात् तदेव सर्वत्र स्वतः प्राप्तम्, तत्र परमात्वासाधारणगुणश्रवणं प्रसिद्धिप्राचुर्यस्यापवादकम्, तच्छान्दोग्येऽस्तीति तत्राकाशशब्दस्य परमात्मपरत्वमुक्त्तम्, वाजसनेयके तु तदभावात् प्रतिसिद्धप्राचिर्यमेवानुविधीयत इत्यर्थः ।। 38 ।। अनन्तरसूत्रशङ्कामाह - अथ स्यादिति । छान्दोग्ये दहरविद्या\nसगुणविषया, फलविशेषार्थगुणप्रतिपादनपरत्वात्, इयं तु निर्गुणविद्या, अतो न विद्यैक्यमित्यर्थः ।।\n।। आदरादलोपः ।। 39 ।। आदरं दर्शयति - छान्दोग्य इत्यादिना । प्रमाणान्राप्राप्तानामित्यनेन विषेधार्थम् ? नुवादत्वं निरस्तम् । अपूर्वत्वरूपतात्पर्यलिङ्गं चोक्त्तम्, यता अपूर्वता ताद्रूष्यतो विषर्ययतश्चापरिच्छित्तिरूपा, तथा फलमपि स्वीकारास्वीकारयोरनुकूलप्रतिकूलरूपम्, तदुभयमपि कामचाराकामचाराभ्यामुक्त्तम्, भूयो भूय सत्यभ्यासो दर्शितः । अवेदननिन्दा क्रियमाणा- गुणविशिष्टवेदनमुकत्वा तद्विषया वेदननिन्दा क्रियमाणेत्यर्थः, एवं सत्यकामत्वादीनामपूर्वत्वम्, वेदने फलश्रवणम्- वेदनपलकथना वेदननिन्दार्थम्, आवृत्तिः \"एष सर्वेश्वरः\" इत्याद्यावृत्तिश्च, \"तस्मिन् यदन्तरम्तदन्वेष्टव्यम्\" \"तस्मिन् कामाः समाहिताः\" इत्युपक्रमोपसंहारौ, अर्थवादः- अपूर्व\nत्वेन विहितस्य निषेधायोगरूपोपपत्तिरित्यादिभिरादरो दृश्यत इत्यर्थः । वाजसनेयकेऽप्येवमादिकमादरलिङ्गं द्रष्टव्यमित्यभिप्रायेणाह - तथेति । न च मातापितृसहस्त्रेभ्य इति - गुणानां प्रमाणान्तराप्रतिपन्नत्वान्निषेधार्थमनुवाद इति वक्त्तुमशक्यमित्युक्त्तम्, गुणकथनं विप्रलिप्सय चेत्- गुणनिषेधोऽपि तथा स्यात्, हितोपदेशप्रवृत्तशास्त्रस्य विप्रलम्भकत्वमयुक्त्तं चेत्- तद्गुणेष्वपि तुल्यम्, फलविशेषार्थमविद्यमानगुणारोपणमिति चेत्- गुणनिषेधोऽपि फलाय स्यदिति गुणान्वयो वास्तवः स्यात्, निर्गुणवेदनस्यापवर्गोपायरूपत्वान्नारोपणमिति चेत्- सगुणवेदनस्याप्यपवर्गोपायरूपत्वान्न तदारोपणमिति, सगुणवेदनस्यापवर्गोपायत्वकथनं विप्रलिप्सामूलमिति चेत्, नैर्गुण्यकथनमपि तथा स्यात्, हितोपदेशप्रवृत्तस्य शास्त्रस्य विप्रलम्भकत्वमयुक्त्तमिति चेत्- तद्गुणप्रतिपादनेऽपि तुल्यमित्यभिप्रायेणापारमार्धिकानित्यादिविशेषणमुक्त्तम्, नेह नानाऽस्तीत्यादेः कोऽर्थ सत्यपेक्षायां प्रतिबन्दीत्वेन पूर्वग्रन्थाभिप्रेतस्य गुणनिषेधस्य पराभिमतनिर्विशेषपरत्वव्युदसनार्थं सामान्यनिषेधस्य विहितविशेषव्यतिरिक्त्तविषयत्वात् \"नेह नानाऽस्ती\"त्यादेरब्रह्मात्मकनानात्वनिषेधपरत्वमाह - नेहेत्यादिना । \"एकधैवानुद्रष्टव्यम्\" केषांचित् स्वनिष्ठत्वमन्यपरतन्त्रत्वं वा न मन्तव्यम् । अपि तु परमात्मपरतन्त्रतयैकरूप्यमेव द्रष्टव्यमित्यर्थः । \"स एष नेति नेतित्यस्य वाक्यस्य प्रकरणानुगुण्यात् प्रपञ्चसाजात्यनिषेधपरत्वमुक्त्तम् । \"अथात आदेशो नेति नेती\" त्यस्य वाक्यस्येण्त्तानिषेधपरत्वमपि तत्प्रकरणानुगुण्यादुक्त्तम्, इहोक्त्तार्थस्य प्रकरणानुगुण्यं दर्शयन् \"अग्राह्य\" इत्यादकं व्याचष्टे - प्रमाणान्तरेति । छान्दोग्येऽपीति - अस्य जरया न ब्रह्म जीर्यतीत्यर्थः ।। अनन्तरसूत्रशङ्कामाह - नन्विति । सर्वलोककामचारादिकं सांसारकिफलम् \"स्वेन रूपेणाभिनिष्पद्यते\" इति साक्षान्मुक्त्तिफलं स्यात्, तद्विलक्षणत्वस्य श्रवणादित्यर्थः ।। 39 ।।\n।। उपस्थितेऽतस्तद्वचनात् ।। 40 ।। अत एवोपसम्पत्तेरेव हेतोरिति - उपसम्पत्त्यनन्तरं सर्वलोककामचारकथनाद्भेतुत्वमभिप्रेतमित्यर्थः । ब्रह्मानुभवतो जीवस्य सर्वालोककामचाराद्यपेक्षा कथं स्यादित्यत्राह - तदेतच्चतुर्थ इति । निगमयति - अत इति । परे तु छान्दोग्यस्थसत्यकामत्वादिगुणजातं वाजसनेयके \"स वा एष महा\"नित्यत्र सम्बध्यते, तत्र श्रुतं वशित्वादिकं छान्दोग्ये सम्बध्यते, आयतनत्वसेतुत्वादिसामान्यत्ा, छान्दोग्ये सगुणविद्या विवक्षिता, वाजसनेयके निर्गुणविद्या, \"असङ्गो ह्यं पुरुषः\" \"नेति नेति\" इत्यादिश्रवणात्, अतः छान्दोग्ये वशित्वादिसम्बन्ध उपासनार्थः । अन्यत्र सत्यकामत्वादिसम्बन्धः स्ततिपौष्कल्यार्थः, उभयविधाकाङ्क्षासम्भवात्, ब्रह्मणस्तत्तद्गुणसम्बन्धयोग्यत्वादायतनत्वादिसाम्यबाहुल्याच्चेति, तदयुक्त्तम्,निषेधस्य विहितगुणविषयत्वाभावेन सगुणनिर्गुणीविभागाभावात्, \"नेति नेती\" त्यत्रापि \"अशीर्यो न हि शीर्यते असङ्गो न हि सज्यते अव्यथितो न व्यथते न रिष्यति\" इत्यादिनिषेधानां \"विशोको विजरो विमृत्यु\"रित्यादीनां च तुल्यार्थत्वाच्च, आयतनत्वादिसाम्येन स्तुत्याकाङ्क्षया सम्बन्धश्चानुपपन्नः, तथा सति शाण्डिल्यविद्याम्नातानां भारूपत्वसर्वकामत्वादीनामपि सम्बन्धप्रसङ्गात्, तत्रापि हि \"एष म आत्माऽन्तर्हृदये ज्यायान् पृथिव्याः3 \"अवाक्यनादरः\" इति हृदयायतनत्वं महत्त्वं निषेधवत्त्वं च समानम् । अस्तु सम्बन्ध इति चेत्, परस्परभिन्नसर्वविद्योपात्तगुणानां सर्वत्र स्तुत्यर्थतया सम्बन्धप्रसङ्गः, कारणत्वसत्यज्ञानात्मकत्वविभुत्वनित्यत्वपतित्वादिषु केनचिद्रूपेण साम्यस्य सर्वासु विद्यासु सद्भावात् । आकाङ्क्षायाश्च निवारकाभावात्, न ह्येतावता गुणेन स्तुतिरलमिति व्यस्थापकमस्ति, स्वप्रकरणस्थगुणेन नैराकाङ्क्ष्यं चेत्- वाजसनेयकेऽपि तुल्यम्, अपरे तु- विद्यैक्यं सिद्धान्तरयन्त उपक्रमभेदमपि विद्याभेद\nयुक्त्तिमाहुः । परमात्मलिङ्गवत् प्रकरणेषूपास्यविशेषणतया वा व्यावर्त्त्यतया वा मोक्षप्रदत्वलक्षणैश्चर्यौपाधिकतया वा जीवप्रतिपादनस्य सङ्गतेर्मुहुः सूत्रितत्वात् भाष्ये तदनुपन्यासः । अन्ये तु- तदहरविद्येति संज्ञातदभावौ च भेदहेतुमाहुः, विरोधिसंज्ञान्तराभावात् अव्यपदेशमात्रं न विद्याभेदायालमित्यनादरः । आख्याभेदो हि विद्याभेदसाधकः, त्रयोऽप्येते आदरादित्याद्यनन्तरसूत्रद्वयमधिकरणान्तरं प्राणाग्निहोत्रविषयं वर्णयन्ति, \"तद्यद्भक्त्तं प्रथममागच्छेत् तद्धोमीयं स यामाहुतिं जुहुयात् तां जुहुयात् प्राणाय स्वाहे\"त्यारभ्य \"य एतदेवं विद्वानग्निहोत्रं जुहोती\"ति प्रतिपादितं प्रथमोपनतभक्त्तद्रव्यकं प्राणाग्निहोत्रभोजनलोपेऽपि न लुप्येत्, किन्त्ववादिना प्रतिनिधिनापि निर्वर्त्यते, अतिथिभोजनेन भक्त्तक्षये प्राणाग्निहोत्रलोपमाशङ्कय तत्परिहाराय हि प्राथम्यविधिः, जावालश्रुतौ \"पूर्वोऽतिथिभ्योऽश्नीयाद् यथा वै स्वयमहुत्वाऽग्निहोत्रं परस्य जुहुयादेवं तदि\"त्यातिथिभोजनप्राथम्यनिन्दनेनादरदर्शनाच्च, न हि प्राथम्यलोपासहा श्रुतिः प्राथम्यवतोऽग्निहोत्रस्य लोपं\nसहेत, न च भुजिप्रयुक्त्तभक्त्तदसंयोगात् भोजनलोपेत्दोपः, तच्च कौण्डपायिनामग्निहोत्र इचाग्निहोत्रशब्दस्य नैयमिकाग्निहोत्रगतपयःप्रभृत्यतिदेशार्थत्वात् पयःप्रभृतिषु प्राप्तेषु द्रव्यनियमार्थत्वात् \"तद्यद्भक्त्त\"मिति वाक्यस्य । अतो भोजनाभावात् जुणभूतद्रव्यलोपेऽपि नाग्निहोत्रलोपः \"आदरा\"दिति पूर्वपक्षं कृत्वा भोजन उपस्थिते होमस्य तदर्थभक्त्तसाध्यताप्रतीतेर्वाजिनस्यामिक्षादध्यानयनप्रयोजकत्वाभाववत् परार्थद्रव्यसाध्यानां कर्मणां प्रयोजकत्वाभावात्, कौण्डपायिनामग्निहोत्र इव प्राणाग्निहोत्रेऽग्न्युद्धरणादिधर्मायोगात्, अग्निहोत्रशब्दस्य विध्युद्देशगतत्वाभावात्, \"आस्यमाहवनीय\"मिति साम्पादिकत्वदर्शनाच्चाग्निहोत्रशब्दस्यनैयमिकाग्निहोत्रधर्मातिदेशार्थत्वाभावेन \"तद्यद्भक्त्त\"मिति वाक्यस्य द्रव्यविशेषविधानार्थत्वाभावादादरवचनस्यापि भोजनपक्षे प्राथम्यरूपाङ्गविधानाथतया होमलोपपरिहारार्थत्वाभावाच्च भोजनलोपे लोप इति मिद्धान्तयन्ति । अन्ये तु द्रव्यदेवतासम्बन्धेनापूर्वकर्मत्वावगमात् परार्थद्रव्यनियममात्रविधिः, प्राथम्यविधानं चातथिभोजनेन भक्त्तव्यये प्राणाग्निहोत्रलोपपरिहारार्थमिति पूर्वपक्षमाहुः, अन्यतुल्यम् । तदिदमनुपपन्नम्, प्राणाहुतिमात्रविषयत्वे विचारस्य विद्यातदुपयोगिविषयत्वाभावेन पादसङ्गत्यमावात्, प्राणाहुतिष्वग्निहोत्रदृष्टिविषयत्वेऽनन्तराधिकरणन्यायेन उद्गीथाद्युपासनानामिवानियमस्य सिद्धतया कृतकरत्वाच्च, आमिक्षायागे नियतमपि वाजिनं देध्यानयनादेरप्रयोजकमित्यनियतस्याग्निहोत्रदृष्टिचिन्तनस्य प्रयोजकत्वं हि दूरोत्सारितम्, पूर्वपक्षहेत्वमावाच्च नारम्भणीयता, न चादरवचनं हेतुः, तस्य साधकत्वाप्रतीतेः। पूर्वपक्षहेतवोऽपि हि यावद्दौर्वल्यनिश्चयं साध्यसाधकतया प्रतीयन्ते, किमतिथिभोजनप्राथम्यनिन्दनं हेतुरुत प्राणाग्निहोत्रप्राथम्यम्, न प्रथमः, निन्दनस्य निन्दितविपरीतार्थविधेयतावगमकत्वात्, अपगोरणनिन्दा हि तन्निवृत्तेर्विधेयतां गमयति, अतोऽतिथिभोजनप्राथम्यनिन्दनं स्वामिभोजनप्राथम्यं गमयेत्, न तु भक्त्तालाभेऽपि निष्पाद्यताम्, न द्वितीयः, प्राथम्यविद्यानस्यानुष्ठानदशायामप्राथम्यमात्रनिवर्त्तकत्वात्, परार्थद्रव्यसाध्यस्याप्रयोजकत्वं च वाजिनसप्तमपदपांसुग्रहणादिषु 2पूर्वकाण्डसिद्धम् - पदकर्माप्रयोजकं नयनस्य परार्थत्वादिति, आतेऽनारम्भणीयता ।। 40 ।।\n।। कामाद्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.16 कामाद्यधिकरणम्\n44. आकाशं ताण्डिनस्तच्छयितमधिजगुर्वाजिनस्तेन विद्या  \nभिद्येतात्रेति चेन्न द्विविध इह यतो ब्रह्मनिर्देश एषः ।  \nसर्वाधारत्वपूर्वैः परतरविषयस्सामगाकाशशब्दो  \nविश्वेशाधारतोक्त्या सुषिरविषयतान्यत्र रूपं तु नान्यत् ॥\n45. छन्दोगानामुपास्यं प्रथितमिह गुणैरष्टभिर्ब्रह्म जुष्टं  \nतच्चान्येषां वशित्वप्रभृतिघटितमित्यस्तु रूपे तु भेदः ।  \nमैवं यत्तद्वशित्वाद्यपि तदिह भिदा सत्यसङ्कल्पतायाः  \nइत्यैकार्थ्यं निरूढं परमपि दहरोपासनं तद्वदूह्यम् ॥\n46. नन्वाकाशो गुणाद्यैः पर इति दहराधिक्रियायां पुरोक्तं  \nतस्मान्नान्यार्थशङ्केत्यधिकरणमिदं नोज्जिहीतेति चेन्न ।  \nव्योमातीतं निमित्तं दहरमिदमुपादानमित्युद्गृणन्तः  \nपूर्वं क्षिप्ताः प्रसङ्गात् पुनरपि गमिताश्छिन्नमूलत्वमत्र ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.16 कामाद्यधिकरणम्\n44. प्राणितृत्वादीनामशनायाद्यतीत्वानाञ्चैकधर्मिनिष्ठत्वात् विद्यैक्यं प्रतिपादितम्, अत्र त्वपहतपाप्मत्वादिगुणाष्टकस्य च वशित्वादेश्च धर्मिभेदाशङ्कया पूर्वपक्षोत्थानमिति सङ्गतिः । तदर्थविचारस्तु - 'अथ यदिदमस्मिन्' इति दहरविद्यायां छान्दोग्ये अपहतपाप्मत्वादिविशिष्टमुपास्यं ब्रह्म, वाजसनेयके वशित्वादिविशिष्टमुतोभयत्रापहतपाप्मत्वादिविशिष्टमिति । तदर्थं विचार्यते - किं वाजसनेयके हृदयायतनत्वसत्यसङ्कल्पत्वावान्तरविशेषवशित्वादिमुखेन सत्यसङ्कल्पत्वसहचरापहतपाप्मत्वादीनां प्रतिपत्तिरस्ति नेति । अत्र च्छान्दोग्यवाजसनेयकवाक्ययोर्विद्याभेदाभेदचिन्ता भाष्ये व्यक्तमुक्ता, न पुनस्ताण्डिनां वाक्यमुपात्तम्, अथापि तद्वाक्यस्यापि न्यायसिद्धं ब्रह्मविषयत्वमनूद्य भाष्योक्तामपि प्रक्रियां छान्दोग्यवाजसनेयकोयोरेकविद्यात्वप्रकटनीं निश्शेषशङ्कानिराकरणेन प्रकटयति - आकाशमिति । अयमत्र वाक्यार्थः - आकाशं ताण्डिनो ध्येयमधीयते, वाजिनस्त्वाकाशशयितं पुरुषम् । तेन ताण्डिवाक्ये वाजसनेयकवाक्ये च विद्या भिद्येतेति कस्यचिच्चोद्यम् । तत् प्रतिक्षिपति - नेति । तत्र हेतुमाह - द्विविध इति । द्विविधोऽपि निर्देशो ब्रह्मनिर्देश इति निर्णीतो यतः, अतस्ताण्डिवाजसनेयवाक्ययोर्न विद्याभेद इति सिद्धम् । अतः परं तु भाष्यानुक्रमेण च्छान्दोग्यवाजसनेयकवाक्ययोर्भेदचिन्ता सन्तन्यते - सर्वाधारत्वपूर्वैर्भगवदसाधारणैर्गुणैस्सामगाकाशशब्दः 'दहरोऽस्मिन्नन्तर आकाशः' इति च्छान्दोग्यस्थाकाशशब्दः परमात्मविषयः । वाजसनेयके तु 'य एषोऽन्तर्हृदय आकाशस्तस्मिञ्छेते सर्वस्य वशी सर्वस्येशानः' इति वशित्वादिगुणोपेतस्य भगवत आकाशे शयानत्ववचनात् आकाशशब्दः परमात्माधारभूतसुषिरवाचकः । अत्र द्वयोरपि विद्ययो रूपभेदमाशङ्क्य परिहरति - रूपं तु नान्यदिति । छान्दोग्ये वाजसनेयके चोभयत्राप्यपहतपाप्मत्वादिगुणविशिष्टः परमपुरुष एवानुसन्धेयतयोच्यत इति रूपभेदो नास्तीति न विद्याभेद इति भाष्ये एव विस्तृतम् ॥45. अत्र च्छान्दोग्यवाजसनेकवाक्ययोरविरोधोपपादनप्रकारमुक्त्वा तेनैव प्रकारेण ताण्डिवाजसनेयकवाक्ययोरविरोधं सिद्धं कृत्वा तैत्तिरीयकोक्तदहरवाक्यमप्यनेनैव प्रकारेणोपपाद्यमित्याचष्टे -- छन्दोगानामिति । अयमर्थः - छन्दोगानामुपास्यं ब्रह्म अपहतपाप्मेत्याद्युक्तगुणाष्टकजुष्टं प्रथितमेव । तच्च ब्रह्म अन्येषां वाजसनेयिनां वाक्ये वशित्वादिगुणघटितमिति रूपभेदोऽस्तु । अतो विद्याभेदोऽस्त्विति पूर्वः पक्षः ।इमं निराकरोति - मैवमिति । निराकरणप्रकारमाह - यत्तदिति । यत्तद्वशित्वादि गुणजातं तत् सत्यसङ्कल्पताया भेद एव । वशित्वं हि स्ववशे वर्तमानत्वम् अथवा इतरान् स्ववशे वर्तयतीति निरुच्यते । तत् सत्यसङ्कल्पत्वमेव प्रकारान्तरेणोच्यते ।तदिदमाह - तदिह भिदेति । इत्यैकार्थ्यं निरूढम् - छान्दोग्यवाजसनेयकवाक्ययोरैकार्थ्यं निरूढमित्यर्थः । एवं ताण्डिवाजसनेयकवाक्यद्वयं निर्णीतम् । एवं तैत्तिरीयकस्थमपि दहरवाक्यं तद्वदेव छान्दोग्यवाजसनेयकवाक्यवत् विचारणीयमित्यर्थः ॥46. ननु दहराधिगहणे प्रागेव दहरवाक्यं निरूपितम्, तत् किमत्र प्रस्तूयत इत्याशङ्क्य प्रयोजनविशेषात् न पौनरुक्त्यमिति परिहरति - नन्विति । दहराकाशः परमात्मासाधारणगुणाद्यैः परमपुरुष एवेति दहराधिकरणे प्रागेवोक्तम्, अतः परमात्मव्यतिरिक्तार्थशङ्का नास्ति, तस्मादिदमधिकरणं नोज्जिहीत इति कश्चिदाचष्टे । तत्प्रतिक्षिपति - नेति । पौनरुक्त्याभावमुपपादयति - व्योमातीतमिति । अयमर्थः - व्योमातीतवादिनिराकरणार्थं पूर्वं दहराधिकरणं प्रवृत्तं, दहराकाशः परमपुरुषः उपादानं तत उपरि किञ्चित् निमित्तं वस्त्वस्तीति वदन्तो व्योमातीतवादिनः पूर्वं प्रतिक्षिप्ताः, तेन तत्प्रतिक्षेपप्रधानं दहराधिकरणम्, इदं पुनरधिकरणं विद्याभेदाभेदचिन्ताप्रधानम्, अतः प्रयोजनभेदान्न पौनरुक्त्यम् । पूर्वं प्रतिक्षिप्ता अपि व्योमातीतवादिनोऽत्र प्रसङ्गात् छिन्नमूलत्वं गमिता इति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.16 कामाद्यधिकरणम्\nप्राणितृत्वादीनामशनायायद्यतीतत्वादीनां च भेदकत्वाभावाद्विद्यैक्यं समर्थिकम्। इह अपहतपाप्मत्वादि- विशिष्टाकाशरूपत्वस्य वशित्वादिविशिष्टाकाशत्वस्य भेदकत्वेन रूपभेदात् विद्याभेद इति प्रत्यवस्थानात्सङ्गतिः। छान्दोग्ये 'अथ यदिदमस्मिन्ब्रह्मपुरे दहरं पुण्डरीकं वेश्म दहरोऽस्मिन्नन्तर आकाशस्तस्मिन्यदन्तस्तदन्वेष्टव्य' मिति आकाशः स्वान्तर्वर्तिगुणाष्टकविशिष्ट उपास्यः श्रूयते। बृहदारण्यके 'सवा एष महानज आत्मे'त्युपक्रम्य 'य एषोऽन्तर्हृदय आकाशस्तस्मिन शेते सर्वस्य वशी सर्वस्येशान' इति वशित्वादिगुणाविशिष्ट आकाशे शयान उपास्यः श्रूयते। किमनयोर्विद्याभेदोऽस्ति नवेति रूपभेदाभेदाभ्यां संशये पूर्वपक्षः। विद्याभेद इति युक्तम्। रूपभेदस्य निगदव्याख्याततया स्फुटत्वात्। नच वाजसनेयकगताकाशशब्दो भूताकाशपरः, वशित्वादिकं गुणाष्टकान्तर्भूतसत्यसङकल्पत्वविशेषरूपमिति न विरोध इति वाच्यम्। वाजसनेयकश्रुतान्तर्हृदयवर्त्त्याकाशस्य समानप्रकरणश्रुत्यन्तरानुरोधेन दहराकाशरूपत्वावश्यम्भावात् दहराकाशो 'वेदनिहितं गुहायां परमे व्योम'न्निति श्रुत्यन्तरश्रुतं\" परमं व्योम, वाजसनेयकश्रुत आकाशे शयस्तु व्योमातीतं परंब्रह्मेत्युपपत्तेः। 'तत्रापि दह्रं गगनं विशोकः तस्यान्ते सुषिरं सूक्ष्म'मिति तैत्तिरीयकश्रुतयोर्गगनसुषुरशब्दयोरपि परमव्योमपरत्वोपपत्तेरित्येवं प्राप्ते सिद्धान्तः। छान्दोग्ये वाजसनेयकेच सत्यकामादिविशिष्टमेव ब्रह्मउपास्यं। हृदयायतनत्वसेतुत्वविधरणत्वादिगुणानामुभयत्रापि साम्यात्। 'अथ य आत्मा ससेतुर्विधृतिरेषां लोकानामसम्भेदाये'त्यादिरेकत्र एष सेतुर्विधरण एषां लोकानामसम्भेदाये'त्यादेरन्यत्रच श्रवणात् वशित्वादीनां छान्दोग्ये श्रुतसत्यसङ्कल्पत्वविशेषरूपत्वाच्च वशित्वादिरूपतया सत्यसङ्कल्पसत्त्वे तत्साहचर्येण सत्यकामादीनामपि प्राप्तेश्च फलसंयोगाविशेषाच्च 'परंज्योतिरुपसंपद्ये'त्यादेरेकत्र 'अभयं वै जनकप्राप्तोऽसि अभयं वै ब्रह्मभवती'त्यादेरन्यत्र च श्रवणात्। तस्माद्वाजसनेयकश्रुताकाशशब्दस्तैत्तिरीयकश्रुतौ गगनसुषुरशब्दाश्च भूतकाशपराः। दहराकाशस्तु प्रागुक्तरीत्या ब्रह्मैव। न च ब्रह्मभूतकाशव्यतिरेकेण परमव्योमनामकिञ्चितस्ति तद्वर्तिब्र्हमव्योमातीतमिति सिध्येत्। क्वचित् ब्रह्मैव परमव्योमेति व्यपदिश्यते। यथा- 'सैषा भार्गवी वारुणीविद्या परमे व्योमन्प्रतिष्ठते'ति। क्वचितस्य स्थानतया प्रशस्तो हृदयान्तरवकाशरूपो भूताकाशो व्यपदिश्यते 'यो वेद निहितं गुहायां परमे व्योम' न्निति। नैतव्द्यतिरेकेण परमव्योमनामकिंचिदस्ति। ननु गार्गिब्राह्मणे सर्वलोकाधारप्रश्ने तदाधारमाकाशमुक्त्वा आकाशाधारप्रश्न परंब्रह्म तदाधारतयोक्तम्। 'एतस्मिन्खल्वक्षरे गार्ग्याकाश आतेश्च प्रोतश्चे'ति। सचाकाशोदेवतारूपः। प्रथमप्रवृत्तस्य सर्वलोकाधारप्रश्नस्य वक्ष्यमाणाकाशविषयत्वमालोच्य 'अनतिप्रश्नां वै देवतामतिपृच्छसी'ति तन्निषेधादर्शनात् अस्यैव देवातपरमव्यो- मेति चेत् न। आकाशाधारविषयो द्वितीयः प्रश्नः परब्रह्मविषयो भविष्यतीति तदभिप्रायेणानतिप्रश्नानित्यादिप्रवृत्तेः\" तत्र देवतापदस्य प्रथमप्रश्नविषयत्व आकाशस्सम्प्रतिपन्नाचित्प्रकृतिरस्तु न तव्द्यनिरेकेण परमव्योमनामकिंचिदस्ति। यच्छांदोग्यादिष्वाकाशादिशब्दैरुक्तं\" स्यात्। अतश्छान्दोग्यबृहदारण्यकयोर्न विद्याभेदः। अथापि स्यात्। उभयत्रापि सत्यकामादिवशित्वादिगुणविशिष्टोपासनयोर्मोक्षरूपफलसंयोगाविशेषो य उक्त स्सनोपपद्यते। वाजसनेयके 'नेह नानास्ति किंचनमृत्यो स्समृत्युमाप्नोति य इह ननानेव पश्यती'ति ब्रह्मणि नानाभूतवस्तुनिषेधेन वसित्वादीनां पारमार्थिकत्वावगमात्। छानदोग्ये 'स यदि पितृलोककामो भवति सङ्कल्पादेवास्य पिरतरस्समुत्तिष्ठन्ती'त्यादिना सत्यकामादिगुणविशिष्टवेदनस्य सांसारिकफलश्रवणात्। अतो मुमुक्षोर्ब्रह्मावगमे वशित्वादिकं सत्वकामत्वादिकं च लुप्यत इति चेत् नैव लुप्यते। श्रुतेस्तत्रादरदर्शनात्। छान्दोग्येतावत् 'तद्य इहात्मानमनुविद्य व्रजन्त्येतांश्च सत्यान्कामान् तेषां सर्वेषु लोकेषु कामचारो भवती'ति गुणविशिष्टोपासनस्य फलमुक्त्वा 'अथ य इहात्मानमनुविद्य व्रजन्त्येतांश्च सत्यान्कामान् तेषां सर्वेषु लोकेष्वकामचारो भवती'ति निंदागुणविशिष्टवेदनविषयमादरं\" दर्शयति। वाजसनेयकेऽपि 'सर्वस्य वशी सर्वस्येशान एष भूताधिपतिरेषभूतपाल' इति पुनः पुनरैश्वर्योपदेशस्तद्विषयमादरं दर्शयति। 'स यदि पितृलोककाम'इत्यादिकं न सांसारिककीर्तनं, किंतु मुक्तौ यद्भाविफलं तत्कीर्तनमेव। ब्रह्मप्राप्ते पुंसि ब्रह्मप्राप्त्यैव हेतुना तथाभूतफलवचनात्। 'परंज्योतिरुपसम्पद्य स्वेन रूपेणाभिनिष्पद्ये स उत्तमः पुरुषः स तत्र प्रर्यति जक्षत् क्रीडन् रममाणः स्रीभिर्वा यानैर्वे'त्यादिकं हि श्रूयते। 'नेह नानास्ति किंचन एकधैवानुद्रष्टव्यम्' इति तु सर्वस्य ब्रह्मकार्यत्वेन तदात्मकत्वादेकधीदर्शनं विधायाब्रह्मात्मकत्वेन पूर्वसिद्धंनानात्वदर्शनं प्रतिषेधति नतु वशित्वादि निषेधति। स्वयंविधाय स्वयंप्रतिषेधायोगात्। 'अग्राह्यो नगृह्यते अशीर्योनशीर्यते असङ्गो नहिसज्जते' इत्याद्यनन्तरवाक्यैः प्रमाणांतराग्रह्यत्वेन ब्रह्मप्रतिपादनात्। छांदोग्येपि- 'नास्यजरयैतज्जीर्यति नवधेनास्यहन्यन्ते एतत्सत्यं ब्रह्मपुरमस्मिन्कामास्समाहिता'इति लोकसिद्धविजातीयत्वेन सत्यकामादिविशिष्टत्वेन ब्रह्मणः प्रतिपादनाच्च। तस्माद्गुणानां\" पारमार्थिकत्वात् मोक्षार्थविद्यासु नलोप इति सिद्धम्। संग्रहकारिकाः। क्विचिदाकाशोदहरस्समुपास्यः सत्यकामादियुतः। अन्यत्राकाशशयो वशित्वमुख्यैर्गुणैर्युक्तः।। तस्माद्विद्याभिद्यते रूपभेदाच्छान्दोग्येचारण्यके वाजिनांच। मैवं ब्रह्मैवोभयत्रापि हार्दं तत्वाम्नातं वाजिभिर्हृत्सुषुस्थम्।। आतस्तेषां सत्याकामादयोन्येप्यानेयत्वं यांति तत्साहचर्यात्। नन्वेनयोस्सगुण निर्गुणविद्यायोस्ते युज्येत नैवमुपसंहृतिवाद एषः।। आद्यापराप्यपरमार्थगुणावलं.................. इति कामाद्यधिकरणम्।।16।।"
                            }
                        ]
                    },
                    {
                        "verse_number": 31,
                        "original_text": "Adhikarana 3.3.17 तन्निर्धारणानियमाधिकरणम्\nतन्निर्धारणानियमस्तद्दृष्टेः; पृथग्ध्यप्रतिवन्धः फलम्॥3.3.41॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.17 तन्निर्धारणानियमाधिकरणम्\n\"ओमित्येतदक्षरमुदगीथमुपासीत \" इत्यादीनि कर्माङ्गाश्रयाण्युपासनानि कर्माङ्ग भूतोद्गीतादिमुखेन जुह्वादिमुखेन पर्णतादिवत् कर्माङ्गत्वेन निरूढानुष्ठानानीत्युद्गीथाद्युपासनसम्बन्धिनः \"यदेव विद्यया करोति श्रद्धयोषनिषदा तदेव वीर्यवत्तरम्भवति\" इति वर्त्तमानीनर्देशस्य पर्णतादिसम्बन्ध्यपापश्लोकश्रवणवत् पृथक्फलत्वकल्पनायोगात् क्रतुषु नियमेनोपसंहार्याणीति एवं प्राप्ते प्रचक्ष्महे- तन्निर्धारणानियमः इति निर्धारणं निश्चयेन मनसोऽवस्तापनम्, ध्यानामित्यर्थः तन्निर्धारणानियमः- कर्मसूद्गीथाद्युपासनानामनियमः; कुतः? तद्दृष्टेः, उपलभ्यते ह्युपासनानुष्ठानानियमः \"तेनौभौ कुरुतो यश्चैतदेवं वेद यश्च न वेद\" इत्यविदुषोऽप्यनुष्ठानवचनात् न चाङ्गत्वे सत्युपासनस्यानुष्ठानानियम उपपद्यते एवमुपासनस्यानङ्गत्वे निश्चिते सत्युपासनविधेः फलाकाङ्क्षायां रात्रिसत्रन्यायेन वीर्यवत्तरत्वं कर्मफलत्पृथग्भूतं फलमित्यवगम्यते किमिदं वीर्यवत्तरत्वम्? कर्मफलस्यैवाप्रतिबन्धः प्रतिबध्यते हि कर्मफलं प्रबलकर्मान्यतरफलेन तावन्तं कालम्; तदभावोऽप्रतिबन्धः कर्मफलात्स्वर्गादिलक्षणात् पृथग्भूतमेव फलम् तद्दिमुच्यते- पृथग्ध्यप्रतिबन्धः फलमिति अतः कर्माङ्गाश्रयाणामपि पृथक्फलत्वात् गोदोहनादिवत्कर्मसूद्गीथाद्युपासनानामनियमेनोपसंहारः। 41।\n।। तन्निर्धारणानियमाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.17 तन्निर्धारणानियमाधिकरणम्\nछान्दोग्ये “ओमित्येतदक्षरमुद्गीथमुपासीतेति कर्माङ्गाश्रयमुद्गीथाद्युपासनं श्रूयते; तत्किं तस्मिन्कर्मणि पर्णतादिवन्नियमेनोपादेयम्, उत गोदोहनादिवदनियमेनेति संशयः कर्माङ्गाश्रयत्वेन पर्णतादिवत्तद्द्वारेण निरूढकार्यतया “यदेव विद्यया करोति श्रद्धयोपनिषदा तदेव वीर्यवत्तरं भवति” इति वर्तमाननिर्देशस्य पृथक्फलप्रतिपादनायोगात् क्रत्वर्थतया नियमेनोपादेयमिति पूर्वः पक्षः राद्धान्तस्तु - “तेनोभौ कुरुतो यश्चैतदेवं वेद यश्च न वेद” (छा.उ. 1-1-10) इत्युद्गीथोपासनरहितस्यापि क्रत्वनुष्ठानदर्शनात्क्रतुफलात्स्वर्गादेः पृथग्भूतवीर्यवत्तरत्वफलमिदमुपासनमिति गोदोहनादिवदनियमः वर्तमाननिर्देशे सत्यप्यधिकारान्तरनिश्चये सति रात्रिसत्रवत् क्रतोर्वीर्यवत्तरत्वमस्योपासनस्य फलमिति कल्पनीयम् सूत्रार्थस्तु - तन्निर्धारणानियमः निर्धारणम् - निश्चयेन चेतसोऽवधारणम्, उपासनमित्यर्थः; तथा उद्गीथोपासनस्यानियमः; कुतः? तद्दृष्टेः - “तेनोभौ कुरुतः इत्यनियमदृष्टेः; पृथग्भूतं ह्यस्य फलम्; तच्चाप्रतिबन्धरूपम्; वीर्यवत्तरत्वं नाम प्रबलकर्मान्तरफलेनैतस्य कर्मणः फलस्याप्रतिबन्धः, अविलम्बितत्वमित्यर्थः ॥ इति तन्निर्धारणानियमाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.17 तन्निर्धारणानियमाधिकरणम्\nउद्गीथाद्युपासनस्य क्रतुषु गोदोहनादिवदुपादानानियमः। \"तेनोभौकुरुकतो यश्चैतदेवं वेद यश्चैतदेवं वेद \" इत्युद्गीथोपासनरहितस्यापि  क्रत्वनुष्ठानदर्शनात्। \"यदेव विद्यया करोति तदेव वीर्यवत्तरम्\" इति वर्तमाननिर्देशेऽपि क्रतुवीर्यवत्तरत्वसाधनतयोपासनविधिः कल्प्यते। वीर्यवत्वरत्वं  नाम प्रवलकर्मानातराप्रतिबन्धेनाविलम्बितफलत्वम्। अतः क्रतुफलात् पृथक्फलमुद्गीथोपासनमित्यनियमः।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.17 तन्निर्धारणानियमाधिकरणम्\n।। तन्निर्धारणानियमस्तद्दृष्टेः पृथग्ध्यप्रतिबन्धः फलम् ।। 41 ।। सत्यकामत्वादीनामुपसंहार्यत्वमुक्त्तम्, एवमुद्गीथाद्युपासनानामपि नियमेनोपसंहार्यत्वमिति प्रसङ्गात्सङ्गतिः, उद्गीथोपासनादीनि किं सर्वक्रतुषु प्रोक्षणावधातादिवन्नियमेनोपादेयानि? उत गोदोहनादिवदनियमेनोपसंहार्याणीति विचारः, किमेतानि क्रत्वथानि? उत गोदोहनादिवत् पुरुषार्थभूतानि? \"यश्चैतदेवं वेद यश्च न वेद\" सत्यनियमदर्शनं किं पुरुषार्थतामवगमयति? चेत्, वीर्यवत्तरत्वनुतिः किमपापश्लोकश्रवणवदर्थवादः? उत फलविधिरिति, अर्थवादश्चेत् \"यश्चैतदेवमित्यादिवाक्यस्य पुरुषार्थतावगमकत्वाभावेन क्रत्वर्तत्वान्नियमेनोपादेयता, फलविधिश्चेदनियमवाक्यस्य पुरुषार्थत्वगमकतया गोदोहनतुल्यत्वादुपादनानियमः, उपासनस्य निर्द्धारणशब्दवाच्यत्वे हेतुरयम्, छान्दोग्ये कतमर्क् कतमत् साम कतम उद्गीथ\" इति विमृश्य \"वागेवर्क् प्राणस्सामौमित्युद्गीथ\" इति निर्द्धारणम् । ओमित्योतदित्यादि - क्रतुप्रकरणाधीते\n\"जुह्वा जुहोती\" ति वाक्ये गुहूः होमसाधनत्वेन विहिता, प्रकरणान्तराधीतमपि \"यस्य पर्णमयी जुहूर्भवती\" ति वाक्यं जुहूमनूद्य तस्याः पर्णमयत्वं विददाति, तत्र जुहूद्वारा पर्रमयत्वमङ्गम्, तद्वत् प्रकरणान्तरविहितमप्युपासनमुद्गीथद्वारा क्रत्वङ्गमित्यर्थः । उद्गीथादिविषयस्योपासनस्य प्रकरणान्तराधीतस्यापि क्रत्वङ्गत्वं हि निरूप्यते, तत्र प्रकरणान्तराधीतं क्रत्वङ्गद्वारा तदङ्गभूतं किंचिद्दृष्टान्तीकर्त्तव्यमित्यभिप्रायेण, प्रोक्षणादिषु सत्स्वपि पर्णता दृष्टान्तिता, फलसाधनमेव ह्यनुष्ठेयम्, उपासनस्य च पृथक्फलसाधनत्वे सत्यङ्गत्वमनुपपन्नमित्यत्राह - कर्माङ्गत्वेन निरूढानुष्ठानानीति । अफलस्याप्यङ्गत्वेनानुष्ठानं निरूह्यत इत्यर्थः । पृथक्फलसाधनत्वं श्रुतमिति शङ्कायां \"न स पापं श्लोकं ृणोती\"ति पर्णत्वार्थवादवदिदमप्यर्थवाद इत्याह - उदगीथाद्युपासनसम्बन्धिन इत्यादिना । वतर्गाननिर्देशस्येति - वर्तमानवन्निर्देशो यस्येति बहुव्रीहिः, वीर्यवत्तरत्वस्येत्यध्याहार्यम् \"गोदोहनेन पशुकामस्य प्रणये\" दित्यत्र हि विधिप्रत्ययोऽस्तीति तद्वयावृत्तिः, पशुकामस्य प्रणयनसाधनत्वं हि गोदोहनस्य विधेयम्, नान्यस्य, अतः फलेऽपि विधिकटाक्षोऽस्ति, स तु नात्र विद्यत इत्यर्थः, फलस्य वाक्यान्तरस्थत्वाद्विप्रकर्षृोप्यभिप्रेतः । एवं प्राप्त इति - अर्थवादोक्त्तमपि फलं विद्यापेक्षितं स्वीकार्यमित्यभ्युपगमयितुं रात्रिसत्रन्यायेनेत्युक्त्तम् । गोदोहनादिवदिति - नियमेनोपादेयं ह्यङ्गम्, पशुकामनाऽऽस्ति चेत् गोदोहनोपसंहारः, न त्वन्यदा, अतोऽङ्गत्वाभावात् गोदोहनस्य न क्रत्वेर्थत्वम्, अपि तु पुरुषार्थत्वमेवेति निर्णीतिं कर्मकाण्डे । अन्येतु \"यदेव विद्यया करोति\" इति कर्मणि विद्याया नियमितत्वात् क्रत्वर्थमिति पूर्वपक्षयुक्त्तमाहुः, तदयुक्त्तम्, तरपा फलातिशयप्रतीतेः, विद्यावतः कर्मणो वीर्यवत्तरत्वाद्विद्याहीनस्य कर्मणो वीर्यवत्वं ह्यनुज्ञायते, अतो वीर्यवत्तरत्वपलसत्तामुपगम्य तच्छ्रवणस्यार्थवादत्वं पूर्वपणिणा वाच्यम्, अर्थवादत्वं च हेत्वन्तरेणाङ्गत्वे सिद्धे वक्त्तव्यम्, अतोऽव्यभिचरितक्रतुसम्बन्धिपदार्थसम्बन्ध एव पूर्वपक्षहेतुः ।। 41 ।।\n।। तन्निर्धारणानियमाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.17 तन्निर्धारणानियमाधिकरणम्\n47. उद्गीथादौ क्रियाङ्गे भजनमपि भवेत्पर्णताद्युक्तनीत्या  \nकर्माङ्गं तत्फलोक्तिस्त्विह नुतिरिति गोदोहनन्यायभग्नम् ।  \nस्वर्गादीनां फलत्वं क्रतुषु तदधिको ह्यत्र वीर्यातिरेकः  \nपर्णत्वादौ न वाक्यं वदति करणतां कर्म चाहानुपास्तौ ॥\n48. उद्गीथे प्राणदृष्टौ क्रतुघटितफलादन्यदुक्तं फलं तत्  \nस्वीकृत्य प्राग्विचारः स्थित इति विहतः पूर्वपक्षोऽत्र मैवम् ।  \nअत्रत्येऽनङ्गभावे स्थिरनिहितधियस्तत्र विद्यैक्यशङ्का  \nत्यक्त्वाङ्गानङ्गभावौ पृथगपृथगिति स्याच्च पूर्वत्र चिन्ता ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.17 तन्निर्धारणानियमाधिकरणम्\n47. पूर्वत्र सत्यकामत्वसत्यसङ्कल्पत्वादीनां गुणानामुपसंहार्यत्वमुक्तम्, एवमुद्गीथाद्युपासनानामपि नियमेनोपसंहार्यत्वं स्यादिति शङ्कोत्थानेन सङ्गतिः । तदर्थविचारस्तु - 'ओमित्येतदक्षरमुद्गीथमुपासीत' इत्यादिकर्माङ्गाश्रितोद्गीथाद्युपासनादीनि किं क्रतुषु नियमेनोपादेयानि उतानियमेन इति । तदर्थं विचार्यते - किमेतानि क्रत्वङ्गोद्गीथादिमुखेन क्रत्वङ्गानि? उत गोदोहनादिवत् पुरुषार्थभूतानि ? इति । किं 'तेनोभौ कुरुतो यश्चैतदेवं वेद यश्च न वेद' इत्यनियमदर्शनं गोदोहनादिवत् पुरुषार्थतामवगमयति नेति । 'यदेव विद्यया करोति श्रद्धयोपनिषदा तदेव वीर्यवत्तरं भवति' इति अपापश्लोकश्रवणादिवत् किं फलार्थवादः, उत फलविधिरिति । अत्र 'यस्य पर्णमयी जुहूर्भवति' इति पर्णमय्यधिकरणोक्तन्यायेन उद्गीथादौ क्रियाङ्गे भजनं कर्माङ्गं भवेत् । पर्णमय्यधिकरणेऽप्यव्यभिचरितक्रतुसम्बन्धिजुह्वादिमुखेन पर्णतादिकं क्रत्वङ्गमित्येव हि निरणायि । तत्र यथा अपापश्लोकश्रवणादिकं फलं स्तुतिरेव, एवं 'यदेव विद्यया करोति' इत्यारभ्य 'तदेव वीर्यवत्तरम्' इति फलोक्तिरर्थवाद एव स्यात् । उभयत्रापि 'यस्य पर्णमयी जुहूर्भवति' 'यदेव विद्यया करोति' इति वर्तमाननिर्देशस्याविशिष्टत्वात् । तदिदमाह - उद्गीथादाविति । उक्तमिमं पूर्वपक्षं प्रतिक्षिपति - गोदोहनेति । ननु गोदोहनादौ प्रधानफलात् फलान्तरस्य पशोर्दर्शनादधिकृताधिकारत्वमङ्गीकृतम्, इदमेवाश्रित्यविधानमित्युच्यते इह तु कथमित्याशङ्क्यात्रापि फलान्तरदर्शनमस्तीति परिहार उच्यते - स्वर्गादीनामिति । अयमत्र शब्दान्वयः - क्रतुषु स्वर्गादीनामेव फलत्वम्, क्रत्वङ्गाश्रयोद्गीथाद्युपासनेष्वत्र वीर्यातिरेकः पूर्वोक्तफलादधिकमेव फलम् । तत्र वीर्यवत्तरत्वं नाम कर्मान्तरैरप्रतिबद्धफलकत्वम् । लोके हि कर्मफलं प्रबलकर्मान्तरफलैः प्रतिबध्यते । उद्गीथाद्युपासनं तु प्राचीनकर्मान्तरप्रतिबन्धवारणसामर्थ्यं करोतीत्युद्गीथाद्युपासनस्य वीर्यवत्तरत्वं फलमित्यर्थः । दृश्यते हि लोके स्वभावतः कारणं स्वकार्यकरणमातनुते, प्रतिबन्धकमागत्य तच्छक्तिं निरुन्धे, उत्तम्भकं पुनर्मणिमन्त्रादिकं तामेव करणशक्तिमुत्तम्भयति । तेनायमर्थः - उद्गीथाद्युपासनसहितं चेत् कर्म सहसैव स्वकार्यं कुर्यात्, नचेत् सहसैव न कुर्यादिति । तेनोद्गीथादिकं कर्माङ्गं प्रधानफलेनैव फलवत्त्वात् । उपासनं तु न कर्माङ्गम् ; प्रधानफलातिरिक्तवीर्यवत्तरत्वरूपफलान्तरवत्त्वात् । पर्णतादिकं तु पृथक्फलशून्यत्वात् अव्यभिचरितक्रतुसम्बन्धिजुह्वादिमुखेन क्रत्वङ्गमेव । ननु 'यस्य पर्णमयी' 'यदेव विद्यया' इति वाक्ययोस्तुल्यतया फलश्रवणे कथमिह वैषम्यमभिधीयते ? इत्थम् । इदमवधानेनाकर्णयेथाः । विषमरूपत्वाद्वाक्यश्रवणस्य, क्वचिद्विद्ययेति तृतीया श्रुतिराकर्ण्यते । सा च तृतीया फलसाधनत्वमेव साक्षादुपदिशति । पर्णतावाक्ये तु न तृतीयानिर्देशः । तेन तत्र न फलसम्बन्धः । तस्मादर्थवादमात्रमेव । तदिदं विशदमेव दर्शयति - पर्णत्वादाविति । यदि करणत्वं न वदति किं तर्हि तत्राहेत्यत आह - कर्म चाहानुपास्ताविति । अनुपास्तौ उपासनव्यतिरिक्ते कर्मप्रयोगे अङ्गभूतजुह्वादेः परिग्रहरूपं कर्मैव वाक्यं वदतीत्यर्थः । चोऽवधारणे कर्मैव वदतीति ॥48. अत्र कश्चिच्चोदयति - उद्गीथे प्राणदृष्टौ क्रतुफलादन्यदेव फलं वीर्यवत्तरत्वादिकं परामृश्यैव पूर्वम् 'अन्यथात्वं शब्दात्' इत्यस्मिन्नधिकरणे विद्याभेदाभेदचिन्ता कृता । तेन पुनः फलान्तरार्थतया पूर्वपक्षोत्थानं विहतमेवेति । तदेतदनुवदति - उद्गीथ इति । तदेतत् प्रतिक्षिपति - मैवमिति । तदेव विवृणोति - अत्रत्य इति । अयमर्थः - उद्गीथविषये द्वावर्थावुपपाद्यौ । अत्र पुनः फलान्तरार्थतया कर्मानङ्गत्वनिर्णयः । तत्र त्वनागतावेक्षणन्यायेन एतदधिकरणनिर्णीतमर्थमुपजीव्य विद्याभेदाभेदचिन्ता । ततो न पौनरुक्त्यम् । अयमत्र शब्दान्वयः - अत्रत्येऽनङ्गभावे स्थिरनिहितधियः श्रोतुरधिकारिणस्तत्र विद्यैक्यशङ्का सा च परिहृतेत्येकोऽयं समाधिः । समाधानान्तरमप्याह - त्यक्त्वेति । अस्याङ्गानङ्गभावौ परित्यज्य विद्याद्वयं पृथगपृथगिति पूर्वत्र चिन्ता, तत्र विद्याद्वयस्य पृथक्त्वे निर्णीते विद्यायाः पृथक्फलत्वेनाश्रयिकर्मत्वमत्र केवलं समर्थ्यते ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.17 तन्निर्धारणानियमाधिकरणम्\nकर्मपदसमभिव्याहारभावात्। न च रात्रिसत्रन्यायेन फलविपरिणामः कर्तव्यः। पर्णतादितवत् क्रतुफलेनैव फलत्वसंभवेनापापश्लोकश्रवणादिवत् फलविपरिणामानपेक्षणात्। ननु तथापि 'तेनोभौकुरुतो यश्चैवं वेदयश्चनवेद यदेव विद्यायकरोति श्रद्धायोपनिषदा तदेववीर्यवत्तरं भवती'ति क्रतुषूद्गीथादिविद्यानामनियमश्र- वणादनियतगोदोहनादिवत् पुरुषार्थतैव युक्तेतिवाच्यम्। षोडशिग्रहणादिवदनियतत्वेपि क्रत्वर्थतोपपत्तेः। 'यदेवविद्याया करोती'त्यत्रैव तृतीया विद्यायाः करोतिशब्दोक्तकर्मांगत्वप्रतीतेश्च। नच वीर्यवत्तरमित्यनेन विद्यायाः फलांतरप्रतीतेः\" पुरुषार्थस्स्यादिति वाच्यम्। वीर्यवत्तरमित्यस्य षोडशिग्रहणपक्ष इव विद्यानुष्ठानपक्षे कर्मभूयस्त्वात् फलभूयस्त्वमितिन्यायेन भूयः क्रतुफलं भवतीत्येतदर्थकत्वोपपत्तेः। किंच 'तेनोभौकुरुत' इत्यादिवाक्येन भवन्नियमोपि पूर्वपस्तुताप्त्यादिगुणकोद्गीथविद्यामात्रस्य भवेत्। नतु तदनन्तरं वक्ष्यमाणानां मुख्यप्राणद्दष्ट्यादिविशिष्टोद्गीथोपासनानां। 'यश्चैव' मित्येवंशब्दस्य प्रकृताप्त्यादिवैशिष्ठ्यपरत्वात्। सर्वथापर्णतादिवत् क्रत्वर्थतया नियतैवोपासना इत्येवं प्राप्ते सिद्धान्तः- अङ्गावबद्धोपासनानां क्रतुषुननियमः। विनियोजकप्रमाणाभावेन तेषां तदङ्कत्वाभावात्। नचाव्यभिचरितसंबन्ध्युपस्थापित क्रतुबोधकशब्दाध्याहारेण पर्णताया इव वाक्यं क्रतौ विनियोजकं स्यादितिवाच्यम्। पर्णतायास्सिद्धरूपजुहूसम्बन्धेऽपि व्यापाररूपत्वालावात् फलनिष्पादकत्वं नस्यादिति तत्सिद्धये क्रतूपरागेण पुरुषानुष्ठेयव्यापाररूपतां\" सम्पादयितु जुहूलिंङ्गेन क्रतुमुपस्थाप्य तत्संबन्धबोधकः शब्दः कल्प्यते। इहोपासनानां व्यापाररूपाणां स्वतएवानुष्ठेयतया फलवत्वसंभवे किमुद्गीथाद्युस्पस्थापितक्रतुसंबन्धकल्पनया। नचोपासनानां फलवत्त्वसिध्यर्थं तत्कल्पना। उपासनावाक्यशेषत एव विपरिणामेन फललाभसंभवात्। तस्माद्गोदोहनविधिवदाश्रित्यविधिना सरूपा अङ्गावद्धोपासनाविधयः। अतएव न्यायप्राप्तनियमानुवादकं 'यश्चैवंवेदे' त्यादिवाक्यं न्यायसाम्यात्। सर्वेषामङ्गावबद्धोपासनानामनियस्यो- पलक्षणं। फलं च तेषां क्रतुफलविर्यवत्तरत्वं क्रतुफलाप्रतिबन्धरूपं क्तुफलात्पृथग्भूतमेव। न तु क्रतुफलभूयस्त्वं। वीर्यंहिलोके कार्यानुकूलं बलमिति प्रसिद्धम्। न तु कार्यमेव। बलवत्तरत्वं च कर्मणः स्वफलजननप्रतिबन्धकापेक्षया वक्तव्यं। अन्यस्य प्रकृतानुपयोगात्। अतः फलदानोन्मुखेन विरिधिकर्मान्तरेणा- प्रतिबद्धत्वं वीर्यवत्तरत्वमित्यवसीयते। एवंच 'यदेवविद्यये'ति तृतीयाश्रुतिर्नमुख्यकर्मशेषत्वपरा। किंतु कर्मभिरविलंबेन फलेजननीये तेषामुपकारकत्वमस्तीत्यमुख्यशेषत्वपरेति योज्यम्। तस्मात् क्रतुफलाप्रतिबन्धरूपफलांतरवन्त्यङ्गावबद्धोपासनानि क्रत्वर्थत्वाभावात् क्रतुषु न नियता नीति सिद्धम्। अप्रतिबन्धफलोक्तिश्चोद्गीथविद्याविशेषाणां\" यानि प्रातिस्विकफलानि तेषामप्युपलक्षणम्। प्रातिस्विकफलान्यपिहि श्रूयन्ते- 'आपयिदाहवैकामानां भवति, वर्षतिहास्मैवर्षयतिच, कल्पन्तेहास्मैलोका ऊर्ध्वाश्चावृत्ताश्चे'त्यादीनि।। संग्रहकारिका। उद्गीथाद्याश्रयाविद्या क्रत्वङ्गं पर्णतानयात्। तेनोभौवाक्यतोनाङ्गं स्वतस्साध्यापृथक्फला।। इति तन्निर्धारणानियमाधिकरणम्।।17।।"
                            }
                        ]
                    },
                    {
                        "verse_number": 32,
                        "original_text": "Adhikarana 3.3.18 प्रदानाधिकरणम्\nप्रदानवदैव तदुक्तम्॥3.3.42॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.18 प्रदानाधिकरणम्\nदहरविद्यायाम् \"तद्य इहात्मानमनुविद्य व्रजन्त्येतांश्च सत्यान्कामान्\" इति दहराकाशस्य परमात्मन ुपासनमुक्त्वा \"एतांश्च सत्यान्कामा\"निति गुणानामपि पृथगुपासनं विहितम् तत्र संशयः- गुणचिन्तनेऽपि तत्तद्गुणविशिष्टतया दहरस्यात्मनश्चिन्तनमावर्त्तनीयम्, उन नेति दहराकाशस्यैवापहतपाप्मत्वादीनां गुणित्वात् तस्य च सकृदेवानुसन्धातुं सक्यत्वात्, गुणार्थं तच्चिन्तनं नावर्तनीयम् इति प्राप्त उच्यते- प्रदानवदेव इति प्रदानवदावर्तनीयमेवेत्यर्थः यद्यपि दहराकाश एक एवापहतपाष्मत्वादिगुणानां गुणी; स च प्रथमं चिन्तितः; तथाऽपि स्वरूपमात्रात् गुणविशिष्टाकारस्य भिन्नत्वात् \"अपहत-पाष्मा विजरः\" इत्यादिना गुणविशिष्यतया चोपास्यत्वेन विहितत्वात्पूर्वं स्वरूपेणानुसंहितस्यापहतपाष्मत्वादिविशिष्टतयाऽनुसन्धानार्थमावृत्तिः कर्तव्या \"यथेन्द्राय राज्ञे पुरोडाशमेकादशकपालं निर्वपेत्\" \"इन्द्रायाधिराजाय\" इन्द्रयस्वराज्ञे\" इतीन्द्रस्यैव राजत्वादिगुणविशिष्टत्वेऽपि तत्तद्गुणसम्बन्ध्याकारस्य भिन्नत्वात्प्रदानावृत्तिः क्रियते, तदुक्त्तं साङ्कर्षणे \"नाना वा देवतापृथक्त्वात्\" इति। 42।\n।। प्रदानाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.18 प्रदानाधिकरणम्\nदहरविद्यायां “तद्य इहात्मानमनुविद्य व्रजन्त्येतांश्च सत्यान् कामान्” (छा.उ. 8.1.6) इत्यपहतपाप्मत्वादिगुणानामपि परमात्मस्वरूपचिन्तनवत्पृथक्चिन्तनं\" विहितम् किं गुणचिन्तने तत्तद्गुणविशिष्टतया परमात्मचिन्तनमावर्तनीयम्, उत नेति संशयः परमात्मन एकस्यैव सर्वेषां गुणानां गुणित्वेन सकृदेव तच्चिन्तनोपपत्तेर्नावर्तनीयमिति पूर्वः पक्षः राद्धान्तस्तु - गुणिनस्स्वरूपैक्येऽपि तत्तद्गुणविशिष्टाकारभेदादावर्तनीयमिति सूत्रार्थस्तु - प्रदानवदावर्तनीयमेव; यथा “इन्द्राय राज्ञे पुरोडाशमेकादशकपालमिन्द्रायाधिराजायेन्द्राय स्वराज्ञे” (तै.सं. 2.3.6) इतीन्द्रस्यैकत्वेऽपि राजत्वादिविशिष्टाकारभेदाद्देवताभेद इति प्रदानावृत्तिः, तद्वदेव तदुक्तं सङ्कर्षे “नाना वा देवता पृथक्त्वात् (2.2.36) इति ॥ ॥ इति प्रदानाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.18 प्रदानाधिकरणम्\nदहरविद्यायामपहतपाप्मत्वादिगुणविशिष्टोपासने तत्तद्गुणविशिष्टस्वरूपरूपभैदात् प्रतिगुणं गुण्यावृत्तिः,. \"इन्द्राय राज्ञे\" इत्यादिषु विशिष्टस्वरूपभेदात् प्रदानावृत्तिवत्। तदुक्तम् -- \"नाना वा देवतापृथक्वात् \" इति।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.18 प्रदानाधिकरणम्\n।। प्रदानवदेव तदुक्त्तम् ।। 42 ।। पूर्वाधिकरणं प्रसङ्गान्निरूपितम् । अथ तत्पूर्वदहरविद्याविषयं निरूपणं क्रियत इति सङ्गतिः । दहरविद्यायां तत्तद्गुणचिन्तने तत्तद्गुणविशिष्टतया दहरचिन्तनमावर्तनीयम्, नेति, किं दहरमात्रचिन्तने गुणवद्दहरचिन्तनमपि कृतम्, नेति, कृतं चेदनावर्तनीयम्, न चेदावर्तनीयम् । दहरेत्यादि । केवलगुणिचिन्तनं नाम- आनन्दत्वादिविशिष्टस्वरूपचिन्तनम्, गुणाष्टकचिन्तनं गुणचिन्तनम् । तस्य च सकृदेवानुसन्धातुं सक्यत्वादिति - सकृदेव- तन्त्रेणेत्यर्थः, स्वरूपचिन्तनार्थं गुणचिन्तनार्थं च तन्त्रेणानुसन्धातुं शक्यत्वादित्यर्थः । गुणविशिष्टाकारस्य भिन्नत्वात् - गुणविशिष्टाकारः गुणसम्बन्धिरूपसुदाय इत्यर्थः । तस्य स्वरूपमात्राद् भिन्न\nत्वात्, न हि स्वरूपमात्रं गुणानां गुणिनश्च समुदायो भवतीत्यर्थः । अपहतपाष्मा विजर इत्यादिना गुणविशिष्टतया चोपास्यत्वेन विहितत्वादिति - \"अपहतपाष्पा विजर इत्यादिशब्दानां गुणिपर्यन्ताभिधायित्वात् \"एतांश्च सत्यान् कामान्\" इत्यत्रापि गुणिपर्यन्तानामेव गुणानामुपासनं विहितमित्यर्थः ।। परे चापरे च- छान्दोग्ये वाजसनेयके च अध्यात्मं वागादीनां प्राणः श्रेष्ठोऽवधारितः, अधिदैवमग्न्यादीनां वायुरिति तदेतदुदाहृत्य वायुप्राणयोस्तत्त्वैक्यात् अपृथक्चिन्तनमिति विमृश्य पृथकीर्त्तनं सिद्धान्तयन्ति । अन्ये तु वाजसनेयके \"तद्यत् सत्यमसौ स आदित्यो य एष एतस्मिन्मण्डले पुरुषो यश्चायं दक्षिणेऽक्षन्\" इत्येतदुदाहृत्य पूर्ववत् पूर्वपक्षसिद्धान्तौ वदन्ति, तदयुक्त्तम्- \"सम्बन्धादेवमन्यत्रापी\"त्यत्र स्थानभेदे विद्याभेदस्य समर्थितत्वात्, तस्य विद्याभेदहेतुत्वं वेद्यान्तर्भावाद्वेद्यवहिर्भावे वित्तभेदापादकत्वानुपपत्तेः, अतोऽमावास्यायां दधिपयसोः प्रदानवत् तन्त्रेणेति पूर्वपक्षशङ्काऽनुपपन्ना, तत्र हीन्द्र\nएवोद्देश्य इति नोद्देश्यभेदः, अत्र तूपास्यरूपभेदात्तन्त्रेण चिन्तनं शङ्कनीयम्, स्तानद्वयविशिष्टमेकमिति चिन्ता युज्यत इति चेत्- न, विद्याद्वयोत्तीर्णत्वेन द्वयोस्तन्त्रानुष्ठानासिद्धेः, तस्माद्विद्यैकत्वे स्थिते पृथगपृथक्चिन्तनविचारो यथोपपद्यते, तथा विषयः प्रदर्शनीयः, अतो दहरविद्यायामेवैषा चिन्ता युक्त्ता ।। 42 ।।\n।। प्रदानाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.18 प्रदानाधिकरणम्\n49. कामानेतांश्च सत्यानिति वचनबलाद्धर्म्युपास्तेर्विभक्ता  \nधर्मोपास्तिस्तदर्थं गुणिपरिगणनं तन्त्रतोऽस्त्वित्ययुक्तम् ।  \nतत्तद्वैशिष्ट्यभेदात् प्रतिविधि गुणिनश्चिन्तनावृत्तिरर्थ्या  \nराजत्वाद्यैः पृथक्त्वाद्भवति हि हविषो दानमावृत्तमिन्द्रे ॥\n50. तत्तद्भोगप्रतीतेर्गुणघटितपरोपासना भोगहेतुः  \nमुक्तिश्च स्यात् क्रमादित्यसदगुणवचस्यान्यपर्याभिधानात् ।  \nशास्त्रेऽस्मिन्ना समाप्तेः क्व फलमभिहितं निर्गुणोपास्तिसाध्यं  \nनोच्छास्त्रञ्च प्रकल्प्यं गुणनियमनतः ख्यातिमांश्चैष पादः ॥\n51. प्रत्येकं मेलनाद्वा दहरगुणगणेऽप्यत्र सञ्चिन्त्यमाने  \nगुण्यावृत्त्यर्थलब्धेः कथमिह तदनावृत्तिशङ्केति चेन्न ।  \nबुद्ध्यारोहे गुणानां यदवधि गुणिनो रूपमर्थ्यं ततोऽन्यद्  \nविद्यैकान्तं तदावृत्त्यनुघटिततदावृत्तिचिन्ताप्रवृत्तेः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.18 प्रदानाधिकरणम्\n49. पूर्वाधिकरणं प्रसङ्गादायातम्, अधुना तत्पूर्वदहरविद्याविषयनिरूपणमत्र क्रियत इति सङ्गतिः । तदर्थविचारस्तु - 'तद्य इहात्मानमनुविद्य व्रजन्त्येतांश्च सत्यान् कामान्' इति अपहतपाप्मत्वादीनामपि भेदेनोपासनं विहितम्, तत्र गुणचिन्तने गुणविशिष्टतया दहरस्यात्मनश्चिन्तनमावर्तनीयं नेति । तदर्थं विचार्यते - किं दहरमात्रचिन्तने गुणवद्दहरचिन्तनमपि कृतं नेति । अत्र कश्चिदाह - 'य इहात्मानमनुविद्य व्रजन्त्येतांश्च सत्यान् कामान्' इति पृथगनुद्ध्यानवचनबलात् धर्म्युपासनात् विभक्ता धर्मोपास्तिः । तदर्थं गुणिपरिगणनं धर्मोपासनार्थं धर्म्युपादानं तन्त्रतोऽस्तु एकवारमेवास्तु । अयमर्थः - धर्म्युपासनार्थं धर्म्युपादाने कृते तदुपजीवनादेव धर्मोपासनार्थं पुनर्धर्म्युपादानं न कर्तव्यम्, पूर्वोपात्तधर्म्युपादानेनैवोत्तरोपासनेऽपि धर्मिसिद्धेरिति । तदेतत् सर्वमनुवदति - कामानिति । तदिदं निराकरोति - अयुक्तमिति । अयुक्तत्वमेवोपपादयति - तत्तदिति । अपहतपाप्मत्वादिगुणगणविशिष्टोपासने तत्तद्गुणवैशिष्ट्यभेदात् प्रतिविधि तत्तद्गुणविशिष्टब्रह्मोपासनविधाने सर्वत्रापि गुणिनो ब्रह्मणश्चिन्तनावृत्तिरर्थ्या अर्थादनपेता । तेन पूर्वं 'अनुविद्य' इति विहितगुण्यनुसन्धाने एतांश्च सत्यान्कामाननुविद्य व्रजन्तीति तत्तद्गुणविशिष्टब्रह्मानुसन्धाने गुण्यनुसन्धानं प्रत्येकमेव कर्तव्यमित्यर्थः । अस्मिन्नर्थे पूर्वकाण्डोक्तन्यायं दृष्टान्ततया सूत्रकारोक्तं दर्शयति - राजत्वाद्यैरिति । अयमर्थः - 'इन्द्राय राज्ञे पुरोडाशमेकादशकपालं निर्वपेत्' इत्यादौ तत्तद्विशेषणविशिष्टेन्द्रे प्रदानाख्यं कर्मावृत्तम् । एवमपहतपाप्मत्वादिनानाविशेषणविशिष्टे परस्मिन् ब्रह्मणि स्थिते तस्यैव परस्य ब्रह्मणः पौनः पुन्येनावृत्तिरर्थवतीति ॥50. अत्र कश्चिदाह - अत्र खलु द्विविधमुपासनमुक्तम्, निर्गुणस्वरूपोपासनमेकं, गुणविशिष्टब्रह्मोपासनमपरम्, इह च यथोपासनं फलमिति न्यायेन निर्गुणस्वरूपोपासनात् निर्गुणब्रह्मप्राप्तिः, तदिदमुच्यते 'परं ज्योतिरुपसम्पद्य स्वेन रूपेणाभनिष्पद्यते' इति, सगुणोपासनात् पुनस्सगुणब्रह्मप्राप्तिः, तदप्यत्रोच्यते 'जक्षत् क्रीडन् रममाणः' इत्यादिना, तेन क्रममुक्तिमत्रोपकल्पयामः, ततस्सगुणोपासनात् सगुणं प्राप्य निर्गुणोपासनात् निर्गुणमपि प्राप्नोतीति । तदिदं सर्वमनुवदति - तत्तद्भोगेति । तत् प्रतिक्षिपति - असदिति । अयमर्थः - अत्रोभयविधोपासनं भवता किं प्रमाणमनुसृत्य कल्प्यते उत न । नाद्यः - उपासनस्य सर्वस्यापि सगुणविषयत्वात् । न द्वितीयः - अतिप्रसङ्गात् । असत्या एव गुणा इति चेन्न 'त इमे सत्याः कामाः' इति तत्सत्यत्वस्यैवात्यादरेण प्रतिपादनात् । 'परं ज्योतिरुपसम्पद्य स्वेन रूपेणाभिनिष्पद्यते' इत्येतस्मादनन्तरमेव 'जक्षत्क्रीडन् रममाणः' इति सगुणफलस्य प्रतिपादनाच्च । पूर्वमेव निर्गुणवाक्यस्य हेयगुणनिषेधविषयत्वेन व्यवस्थापनादिति । तेन निर्गुणमेव नास्ति कुतस्तस्योपासनं कुतस्तरां निर्गुणब्रह्मप्राप्तिः कुतस्तमाञ्चोपासनफलवैविध्येन वाक्यार्थभेदपरिकॢप्तिरिति । उक्तमेवार्थं वैशद्याय पुनरुपपादयति - शास्त्रेऽस्मिन्निति । अस्मिन् शास्त्रे खलु 'अथातो ब्रह्मजिज्ञासा' इत्यारभ्य 'अनावृत्तिश्शब्दादनावृत्तिश्शब्दात्' इति सूत्रपर्यन्तं निर्गुणब्रह्मोपासनप्रसङ्ग एव नास्ति । इष्टमेवैतद्भवताम् (अन्यथा?) उपास्यत्वेन मिथ्यात्वप्रसङ्गात् । फलञ्च निर्गुणोपासने परिकल्पयितुं न शक्यते । तत्फलं ब्रह्मस्वरूपं चेदनादिसिद्धत्वादफलमेव । तस्मात् सगुणादेवोपासनात् फलसिद्धिः । तच्च फलं सगुणात्मकमेवेति सिद्धम् । मा भूत् शास्त्रे निर्गुणब्रह्मोपासनम्, मा भूदपि तत्फलम्, अथाप्यस्मत्संप्रदायपारम्पर्यात् परिकल्पितमिति चेत् तत्रोत्तरमाह - नोच्छास्त्रमिति । तिष्ठन्त्वेतानि दूषणानि, इदमेकं ब्रह्मास्त्रम् । अयं खलु पादो गुणोपसंहारपाद इत नामतः प्रसिद्धः । अस्मिन्पादे गुणनिषेधवचनं भवतामुन्मत्तप्रलपितमेवेत्याह - गुणनियमनत इति ॥51. एतस्मिन्नधिकरणे पूर्वपक्षोत्थानमाक्षिप्य समाधातुमुपक्रमते - प्रत्येकमित्यादिना । 'अपहतापाप्मा' इत्यादिना प्रत्येकानुसन्धानम् । 'व्रजन्त्येतांश्च सत्यान् कामान्' इत्यादिना मेलनानुसन्धानम् । यद्वा तद्वा भवतु । उभयथानुसन्धानेऽपि गुणिनमन्तरेण गुणानुसन्धानाभावात् ब्रह्मानुसन्धानं स्वयमेव सिध्यति । अत्र गुण्यननुसन्धानं कथमिवाशङ्क्यते आशङ्काभावे कथमिव समाधीयत इति चोदकाभिप्रायः । तदिदं प्रतिक्षिपति - नेति । प्रतिक्षेपप्रकारमाह - गुणानामिति । गुणानां बुद्ध्यारोहे यदवधि च गुणिनो रूपं सत्यत्वज्ञानत्वानन्तत्वादिरूपं अर्थ्यं अर्थादनपेतं तदवियुक्तमित्यर्थः । तत् स्वयमेव सिध्यत्येव । ततोऽन्यत् यत् तत् विद्यैकान्तं स्थानादिरूपम् । तदावृत्तीति - तस्य स्थानादेरावृत्तिसहितस्य ब्रह्मण आवृत्तिचिन्ताप्रवृत्तेरिति शब्दार्थः । अयमर्थः - सर्वविद्यासाधारणसामान्यगुणातिरिक्ततत्तद्विद्याविशेषनियतस्थानादिविशेषणसहितस्यैव ब्रह्मण आवृत्तिरिति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.18 प्रदानाधिकरणम्\nपूर्वाधिकरणं प्रासङ्गिकम्। तत्पूर्वाधिकरणप्रस्तुतदहरविद्याविषयनिरूपणं क्रियतइति सङ्गतिः। दहरविद्यायां 'तद्यइहात्मानमनुविद्यव्रजंती'ति दहराकाशस्योपासनमुक्ता 'एतांश्चसत्यान्कामानि' तिगुणानामपि पृथगुपासनं विहितम्। तत्रसंशयः- गुणचिन्तनेष्वपि तत्तद्गुणविशिष्टतया दहराकाशस्य चिन्तनमावर्तनीयं नेति प्राथमिकधर्मिचिन्तनेनैव पर्याप्त्यपर्याप्तिभ्यां संशये पूर्वपक्षः- धर्मी दहराकाशस्तावत्प्रथमं\" चिन्तनीयः। तदुपासनस्य प्रथमं पृथग्विधानात्। तदुपजीवनादेव धर्माणामुपासनासिद्धेस्तेषामुपासनार्थं पुनर्धर्मिचिन्तनं\" नावर्तनीयमिति। सिद्धान्तस्तु- प्रतिधर्मोपासनमावर्तनीयं धर्मिचिन्तनम्। गुणिनोदहराकाशत्वेपि तस्यप्रथमं चिन्तितत्वेपि तत्स्वरूपमात्रादपहतपाप्मत्वादिगुणविशिष्टाकाराणां\" भिन्नत्वात्। यथा 'इन्द्रायराज्ञे पुरोडासमेकादशकपालंनिर्वपे दिंन्द्रायाधिराजायेंद्राय स्वराज्ञ' इति अत्रेंन्द्रस्यैकस्ययष्टव्यत्वेपि तस्यैवराजादिगुणविशिष्टत्वेपि तत्तद्गुणसंबन्ध्याकारभेदात्प्रदानावृत्तिः क्रियते। तदुक्तंसङ्कर्षे- 'नानावादेवतापृथक्त्त्वादि'ति। तन्नानाप्रदानाधिकरणमित्थमस्ति। त्रैधाकवीयेष्टिः। सा 'इन्द्रायराज्ञ' इत्यादिवचनविहितत्रिपुरोडाशा। तेषां पुरोडासानामुपर्युपर्यधिश्रयणं\" सर्वेषां युगपदवदानं च विहितम्। तेषां यद्यपि पूर्वार्धादवदानं प्रकृतिवत्कर्तुं शक्यम्। तथाऽपि मध्यादवदानं यथा कर्तुं न शक्यतमं\" पुरोडाशानां मध्ये नळकप्रवेशनाद्युपायेन मध्यादपि युगपदवदानं ग्राह्यम्। एवंस्थिते प्रदानमपि युगपत्कर्तव्यं क्रमेणवेति संशये तेषां 'अपृथक्प्रदानमवदानैकत्वा'दिति सूत्रेणावदानवत्प्रदानमपि अपृथग्युगपदेव कार्यमिति पूर्वपक्षः कृतः। तत्रेदं सूत्रं- 'नानावा देवतापृथक्त्वा'दिति। द्रव्याणां भेदात् विशिष्टरूपाणां देवतानां च भेदात्र्त्रिभिर्द्रव्यदेवतासम्बन्धैः कल्प्यानां त्रयाणां\" यागानां भेदात् तत्तद्देवतोद्दशेन क्रमिकाणि प्रदानानि कर्तव्यानीति सूत्रार्थः।। संग्रहकारिका। आनन्दादिविशिष्टधर्मिकलनादन्याहि धर्माष्टके धीः कार्या विहिता तदर्थमपि तत्स्यात्तंत्रनित्येति चेत्। आवर्त्य प्रतिधर्ममेव हविषश्शक्ये प्रदानं यथा तत्तद्धर्मविशिष्टरूपमितरद्यत्केवलाद्धर्मिणः।। इति प्रदानाधिकरणम्।।18।।"
                            }
                        ]
                    },
                    {
                        "verse_number": 33,
                        "original_text": "Adhikarana 3.3.19 लिङ्गभूयस्त्वाधिकरणम्\nलिङ्गभूयस्त्वात्तद्धि वलीयस्तदपि॥3.3.43॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.19 लिङ्गभूयस्त्वाधिकरणम्\nतैत्तिरीयके दहरविद्यानन्तरमधीयते \"सहस्त्रशीर्षं देवं विश्वाक्षं विश्वशम्भुवम् विश्वं नारायणं देवमक्षरं परमं प्रभुम्\" इत्यारभ्य \"सोऽक्षरः परमः स्वराद\" इत्यन्तम् तत्र संशयः- किं पूर्वप्रकृतविद्ययैकविद्यात्वेन तदुपास्यविशेषनिर्द्धारणमनेन क्रियते? उत सर्ववेदान्तोदितपरविद्योपास्यविशेषनिर्धारणम् इति किं युक्त्तम्? दहरविद्योपास्यविशेषनिधर्ारणमिति कुतः? प्रकरणात् पूर्वस्मिन्ननुवाके दहरविद्या हि प्रकृता \"दहं विपाष्मं परवेश्मभूतं यत्पुण्डरीकं पुरमध्यसंस्थम् तत्रापि दह्रह गगनं विशोकस्तस्मिन् यदन्तस्तदुपासितव्यम्\" इति अस्मिश्चानुवाके \"पद्मकोशप्रतीकाशं हृदयं चाष्यधोमुखम्\" इत्यादिना हृदयपुण्डरीकाभिधानमस्य नारायणानुवाक्यस्य दहरविद्योपास्यनिर्धारणार्थत्वमुपोद्वलोयतीति एवं प्राप्त प्रचक्ष्महे- लिङ्गभूयस्त्वादिति अस्य निखिलपरविद्योपास्यविशेषनिर्धारणार्थत्वे भूयांसि लिङ्गानि दृश्यन्ते, तथा हि परविद्यास्वक्षरशिवशुम्भुपरब्रह्मपरज्योतिःपरतत्त्वपरमात्मादिशब्दनिर्दिष्टमुपास्यं वस्त्विह तैरेव शब्दैरनूद्य तस्य नारायणत्वं विधीयते; भूयसीषु विद्यासु श्रुताननूद्य नारायणत्वविधानभूयस्त्वं नारायण एव सर्वविद्यासुपास्यमस्थूलत्वादिविशेषितानन्दादिगुणकं परं ब्रह्मेति विशेषनिर्णये भूयो बहुतरं लिङ्गं भवति अत्र लिङ्गशब्दाश्चिन्हपर्यायः, चिन्हभूत वाक्यं बहुतरमस्तीत्यर्थः तद्धि प्रकरणाद्वलीयः, तदप्युक्त्तम्- प्रथमे काण्डे \"श्रुतिलिङ्गवाक्यप्रकरणस्तानसमाख्यानां समवाये परदौर्वल्यमर्थविप्रकर्षात्\" इति यत्तूक्त्तम्- \"पद्मकोशप्रतीकाश\"मित्यादिवचनं दहरशेषत्वमस्योपोद्वलयतीति; तन्न, बलीयसा प्रमाणेन सर्वविद्योपास्यनिर्धारणार्थत्वेऽधृते सति दहरविद्यायामपि तस्यैव नारायणस्योपास्यत्वेन तद्वचनोपपत्तेः न च \"सहस्त्रशीर्षम्\" इत्यादिद्वितीयानिर्देशेन पूर्वानुवाकोदितोपासिना सम्बन्धः शङ्कनीयः, \"तस्मिन् यदन्तस्तदुपासितव्यम्\" इत्युपासिगतेन कृत्प्रत्ययेनोपास्यस्य कर्मणोऽभिहितत्वात्तदुपास्ये द्वितीयानुपपत्तेः, \"विश्वमेवेदं पुरुषः\" \"तत्त्वं नारायणः परः इत्यादिप्रथमानिर्देशाच्च प्रथमार्थे द्वितीया वेदितव्या \"अन्तर्वहिश्च तत्सर्वं व्याप्य नारायणः स्थितः\" \"तस्याः शिखाया मध्ये परमात्मा व्यवस्थितः स ब्रह्मा स शिवः सेन्द्रः सोऽक्षरः परमः स्वराट्\" इति निर्देशैः सर्वस्मात्परो नारायण एव सर्वत्रोपास्य इति निर्णीयमानत्वाच्च प्रथमार्थे द्वितीयेति निश्चीयते। 43।\n।। लिङ्गभूयस्त्वाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.19 लिङ्गभूयस्त्वाधिकरणम्\nतैत्तिरीया अधीयते “सहस्रशीर्षं देवमित्यारभ्य “सोऽक्षरः परमस्स्वराट्” (तै.आ. 6.11) इत्यन्तम् अस्मिन्ननुवाके नोपासनं विधीयते किमयं पूर्वानुवाकोदितदहरविद्योपास्यविशेषनिर्धारणार्थः, उत सर्ववेदान्तोदितसर्वपरविद्योपास्यविशेषनिर्धारणार्थ इति संशयः दहरविद्याया आनन्तर्यात्तदुपास्यविशेषनिर्धारणार्थ इति पूर्वः पक्षः; “सहस्रशीर्षं देवमिति (तै.आ. 6.11) द्वितीयानिर्देशस्यानन्तरोदितोपासिना संबन्धस्यैव युक्तत्वाच्च राद्धान्तस्तु - परब्रह्मपरतत्त्वपरज्योतिः परमात्माक्षरशिवशम्भुशब्दैस्सर्वपरविद्योपास्याननूद्य वाक्येनैव तेषां नारायणत्वविधानात्तस्य च प्रकरणाद्बलीयस्त्वेन सर्वविद्योपास्यनिर्धारणार्थ इति निश्चीयते न च “सहस्रशीर्षमिति द्वितीयानिर्देशः पूर्वेणोपासिना संबध्यते, “तस्मिन्यदन्तस्तदुपासितव्यम्' (तै.आ. 6.10) इति कृत्प्रत्ययेन कर्माभिहितमिति तत्र द्वितीयानिर्देशायोगात् “नारायणः परः” (तै.आ. 6.11) व्याप्य नारायणस्स्थितः “परमात्मा व्यवस्थितः” (तै.आ. 6.11) इत्यादिभिरैकार्थ्यात्प्रथमार्थे द्वितीया सूत्रार्थस्तु - सर्वपरविद्योपास्यनिर्धारणे लिङ्गभूयस्त्वात् तच्चिह्नभूतवाक्यभूयस्त्वादित्यर्थः तद्धि - वाक्यं प्रकरणाद्बलीयः, तदपि पूर्वस्मिन्काण्डे “श्रुतिलिङ्गवाक्यप्रकरणस्थानसमाख्यानां समवाये परदौर्बल्यमर्थविप्रकर्षात्” (कर्म-काण्डः 3.3.7.14) इत्यादिनोक्तम् एवं सर्वोपास्यनिर्धारणे निश्चिते सति दहरविद्यायामप्ययमेवोपास्य इति “पद्मकोशप्रतीकाशम्' (तै.आ. 6.10) इत्यादिना हृदयाद्यभिधानं च युज्यत इत्यभिप्रायः ॥ इति लिङ्गभूयस्त्वाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.19 लिङ्गभूयस्त्वाधिकरणम्\n\"सहस्रशीर्षं देवम् \" इत्यत्र नारायणशब्देन प्रकृतदहर विद्योपास्यमात्रं  न विशेष्यते; अपितु सर्वपरविद्यासूपास्यम्, तच्चिह्नभूतवाक्यभूयस्त्वादेव। अक्षरशिवशंभुपरब्रह्मादिशब्दैः सर्वोपास्याननूद्य नारायणत्वं हि विधीयते। प्रकरणाद्धि वाक्यं बलीयः। तदपि \"श्रुतिलिङ्ग\" इत्यादिनोक्तम्।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.19 लिङ्गभूयस्त्वाधिकरणम्\n।। लिङ्गभूयस्त्वात्तद्धि वलीयस्तदपि ।। 43 ।। पूर्वप्रकृतविद्यैकवाक्यत्वेन सङ्गतिः । किं पूर्वप्रकृतेति - परविद्येति दृष्टिविधिव्यावृत्तिः, किं सर्वासु परविद्यासु नारायण एवोपास्यः? उत दहरविद्यामात्रे? किं नारायणानुवाके सर्वविद्यानामुपास्यविशेषो निर्धार्यते? उत दहरविद्याया एव, किमत्र दहरोद्देशेन नारायणत्वं विधीयते? उत सर्वविद्योपास्योद्देशेनेति, किं हृदयायतनत्वश्रवणमनुरोद्धव्यम्? उत लिङ्गभूयस्त्वम्, हृदयायतनत्वश्रवणानुरोधे दहरोद्देशेन नारायणत्वविधानान्नारायणानुवाकस्य दहरविद्यामात्रोपास्यविषयत्वात् तस्यामेव नारायण उपास्यस्स्यात्, लिङ्गभूयस्त्वानुरोधे सर्वोपास्योद्देशेन नारायणत्वविधानान्नारायणानुवाकस्य सर्वविद्योपास्यविशेषनिर्द्धोरकतया सर्वासु परविद्यासु नारायण एवोपास्य इति \"आत्मा गुहायां निहितोऽस्य जन्तो\"रिति पूर्वानुवाके आत्मशब्दः श्रुत, अत्रापि \"आत्मा नारायणः परः\" इत्यात्मशब्दश्रवणाद्दहरविद्यामात्रान्वयीत्यर्थसिद्धम् ।\nएवं प्राप्त इति - चिन्हपर्याय इति । न तु श्रुतिलिङ्गादिषु लिङ्गमित्यर्थः - पद्मकोशेत्यादि । यथा \"ऐतदात्म्यमिदं सर्व\"मिति सामान्येनोक्त्तं ब्रह्मात्मकत्वं \"तत्त्वमसी\"ति जीवविशेषे निगमितम्, तथा नारायण एव सर्वविद्योपास्यः, तस्मादस्मिन्नपि विद्याविशेषे स एवोपास्य इति विशेषे तत्प्रदर्शनमित्यर्थः । न च सहस्त्रशीर्षमित्यादीति - \"येनावृतं स्वं च दिवं मही चे\"तिवद्द्रष्टव्यमिति भावः । \"विश्वमेवेद\"मित्यादिना प्रथमान्तानि वाक्यानि किं न नेयानीति शङ्कायामुपरितनवाक्यैश्च प्रथमार्थत्वमुपपादयति । अन्तर्वहिश्चेति - उपादीतेति विधिपदाध्याहारश्च स्यादित्यर्थसिद्धम्, विद्यादुपासीतेत्यादिविधायकपदारहितानां भगवत्परत्वपराणामनेकवाक्यानां पर्यालोचनया सर्वविद्यासूपास्यविशेषनिर्धारणपरत्वमस्यानुवाकस्य प्रतीयते, पूर्वानुवाकोक्त्तदहरविद्याशेषत्वे पूर्वापरवाक्यानामर्थस्वभावविरोधः, विधिपदाध्याहार।, प्रथमान्तप्रदानामखारस्यं च, सर्वविद्योपास्यविशेषनिर्द्धारणपरत्वे \"येनावृतं स्वं च दिवं मही च\" इत्यादिवद्द्वितीयान्तपदमात्रास्वारस्यम्, न तु विधिपदाध्याहार, नापि पूर्वापरवाक्यावगतार्थस्वभावविरोधः । ननु प्रथमार्थत्वे सति पूर्वानुवाकस्थेन उपासितव्यमिति पदेनान्वयो घटते, नैवम्- स्वारसिकेन सर्वस्मात्परत्वप्रतिपादनेन वाक्यस्य निराकाङ्क्षत्वे सत्यपि पूर्वानुवाकस्थपदाकर्षणेनान्वयकल्पनाऽयोगात् । सर्वस्मात्परो नारायण एवेति । अस्यायमभिप्रायः- वदन्ति, तदयुक्त्तम्, प्रातिपदिकेन विभक्त्तयर्थलक्षणा हि समासः, मुख्यार्थे सम्भवति लक्षणानुपपत्तेः, समास्स्रपि निषादस्थपतिन्यायेन नारायण एव परमिति प्रथमाविभक्त्तिस्वीकारोपपत्तेः, महोपनिषदि \"नारायणः परं ब्रह्म\" इति व्यासेन सामसार्थावगमात्, अन्यथा पूर्वापरवाक्यविरोधात्, \"तत्त्वं नारायणः परः\" इति विरोधात्, श्रुत्यन्तरविरोधात्, \"सुषां सुलु\"मित्यादिसूत्रेण विभक्त्तिलोपेनासमास्स्रपि नारायणशब्दस्य प्रथमान्तत्वसाधुत्वाच्चेति, आत्मशब्दश्च \"आत्मा वा अरे द्रष्टव्यः\" \"आत्मा वा इदमेक एव\" \"आत्मनस्तु कामाय\" \"आत्मानमेव लोकम्\" \"आत्मा वा इदमेक एव\" \"आत्मनस्तु कामाय\" \"आत्मानमेव लोकम्\" \"तमेवैकं ध्यायथात्मान\" मित्यात्मशब्दस्य बहूपनिषत्सूद्धोषात्तेष्वपि नारायणस्यैवोपास्यत्वसाधकः ।।\nइतरे त्रयोऽपि \"लिङ्गभूयस्त्वा\"दिति सूत्रमुत्तराधिकरणशेषं सिद्धान्तोपक्रमं व्याचक्षते, \"तान् हैतानेवविदे सर्वदा सर्वाणि भूतानि चिन्वन्त्यपि स्वपते\" इत्यादीनि लिङ्गानि, लिङ्गं च प्रकरणात् बलीय इति । \"पूर्वविकल्पः\" इत्यादिपूर्वपक्षसूत्रद्वयम्, तदयुक्त्तम्, लिङ्गे उपन्यस्ते दुर्बलप्रकरणेन पूर्वपक्षोत्थानायोगात् । ननु सत्यामन्यस्थां प्राप्तौ गुणवादेनाप्युपपद्यमानं तल्लिङ्गं न प्रकरणं बाधितुमुत्सहत इति चेत्- तर्हि श्रुत्यादिबलीयस्त्वादिति सिद्धान्तदशायां आदिशब्दोपात्तत्वं दुर्बलस्य लिङ्गस्थानुपपन्नम् । ननु तत्र प्राबल्यहेतुर्थवक्षित इति चेन्न- अशब्दत्वात्, अभिप्रेत इति चेत्- कथमभिप्रायः, श्रुतविध्युद्देशानामन्यार्थदशर्नानां तदेकवाक्यत्वादर्थान्तराप्रापकत्वम्, अत्र तु विस्पष्टविध्यन्तरानुपलब्धर्नार्थवादत्वम्, किनतु \"वचनानि त्वपूर्वत्वा\"दित्यादिना विधिः कल्पनीय इति चेत्- तर्हि \"लिङ्गभूयस्त्वा\"दिति सूत्रवैयर्थ्यम्, अत्रोक्त्तस्य सिद्धान्तहेतोस्तरप्राबल्यस्य च सूिान्तरसिद्धत्वात्, पृथगधिकरणत्वे तु सप्रयोजनत्वम्, \"दर्शनाच्चे\"त्येतत् पूर्वोक्त्तलिङ्गदर्शनादिति परे चापरेचाहुः, तदयुक्त्तम्, लिङ्गभूयस्त्वादित्यनेन श्रुत्यादीत्यादिशब्देन च पुनरुक्त्तेः, \"दृष्टश्च तदुक्त्त\"मित्यस्य क्रियाप्रकरणादुत्कषर्ेण स्वातन्त्र्ाङ्गीकारो मनश्चितादीनां न्याय्यः, राजसूयप्रकरणादेवेष्टेरूपकर्षो दृष्ट इति, तदुक्त्तं भेदलक्षणे \"अवेष्टौ यज्ञसंयोगा\"दितीति त्रयोऽप्याहु, ततोऽपि विधिकल्पनपरत्वमुचितम्, स्वातन्त्र्यस्यापि विधिकल्पनामूलकत्वात्, न ह्यविहितस्य कस्यचित् स्वातन्त्र्यं शक्यनुपगन्तुम् । अन्ये तु प्रज्ञान्तरशब्दमेवमाहुः, \"योऽश्वमेधेन यजते य उ चैनमेवं वेद\" इत्यश्वमेधाद्युपासनः गश्चमेधादिभ्यः पृथगिति, ततोऽपि शाण्डिल्पविद्यादिपरत्वं युक्त्तम्, प्रतीतिशैघ्यात् मानसग्रहस्तुत्यादिसामान्येन क्रियाशेषत्वम् पुरुषार्थत्वोपलब्धेरित्येतदर्थपरं \"न सामान्या\"दिति सूत्रं पर चापरे चाहुः । विद्यामयस्य क्रियानुप्रवेशसम्भवमात्रे दृष्टान्तत्वान्मानसग्रहस्य तत्र परिहरणीयाभावादतिदेशहेतोः परिहरणीण्त्वाच्च तदयुक्त्तम्, \" न हि लोकापत्ति\"रित्यस्यैवमर्थमाहुः, \"असौ वै लोकोऽग्नि\"रित्यत्र न ह्यग्नर्लोकस्वरूपतापत्तिरिति, ततोऽपि\nपूर्वदृष्टान्तस्योपपादकत्वं युक्त्तम् हि शब्दस्वारस्यात्, परेणेत्यत्र ताद्विध्यं विद्याविधित्वमिति व्याख्यातम्, तस्यां प्रकृतत्वेन तच्छब्दोपस्थाप्यत्वायोगात् तदयुक्त्तम् ।। 43 ।।\n।। लिङ्गभूयस्त्वाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.19 लिङ्गभूयस्त्वाधिकरणम्\n52. प्रक्रान्ता दह्रविद्या प्रकटमुपरि च ज्ञायते तैत्तिरीये  \nतस्मादूर्ध्वानुवाकः प्रकृतविषयनिर्धारणार्थोऽस्तु, मैवम् ।  \nतत्तद्विद्योदितैस्तैः परमिह पुरुषं प्रत्यभिज्ञाप्य शब्दैः  \nतस्मिन्नारायणत्वं वददधिकबलं प्रक्रियातो हि वाक्यम् ॥\n53. वाक्यैस्सर्वार्थतायां दहरभजनमप्यत्र भागीति सार्थः  \nतल्लिङ्गोपेतभागो न च बहुभिरलं योद्धुमेकं गतार्थम् ।  \nनैकस्यास्योपकुर्यात् प्रकरणमलसं किञ्च सर्वोपजीव्ये  \nतत्त्वे तात्पर्यमत्र स्फुटमिति वितथा तत्परित्यागकॢप्तिः ॥\n54. आत्मैक्यं देवतैक्यं त्रिकसमधिगता तुल्यतैक्यं त्रयाणाम्  \n अन्यत्रैश्वर्यमित्याद्यनिपुणफणितीराद्रियन्ते न सन्तः ।  \n त्रय्यन्तैरेककण्ठैस्तदनुगुणमनुव्यासमुख्योक्तिभिश्च  \n श्रीमान्नारायणो नः पतिरखिलतनुर्मुक्तिदो मुक्तभोग्यः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.19 लिङ्गभूयस्त्वाधिकरणम्\n52. अत्र भाष्ये सङ्गतिरुक्ता 'किं पूर्वप्रकृतविद्यया एकविद्यात्वेन तदुपास्यविशेषनिर्धारणमनेन क्रियते' इति पूर्वपक्षोत्थानक्रमाभिधानात् । तदर्थविचारस्तु - किं सर्वासु परविद्यासु नारायण एवोपास्यः, उत दहरविद्यायामेव नारायण उपास्य इति । तदर्थं विचार्यते - किं नारायणानुवाके सर्वविद्योपास्यविशेषनिर्धारणं क्रियते, उत दहरविद्योपास्यविशेषनिर्धारणमिति । किमत्र 'पद्मकोशप्रतीकाशँ हृदयञ्चाप्यधोमुखम्' इत्यादिना प्रतीयमानदहरविद्योपास्यदहरोद्देशेन नारायणत्वं विधीयते, उत सर्वविद्यासु अक्षरशिवशम्भुपरब्रह्मपरज्योतिःपरतत्त्वपरमात्मादिशब्दनिर्दिष्टमुपास्यं वस्त्विह तैरेव शब्दैरनूद्य नारायणत्वं विधीयत इति । किं 'पद्मकोशप्रतीकाशम्' इत्यादिहृदयायतनत्वश्रवणानुरोधेन दहरोद्देेशेन विधानं न्याय्यम्, उत विधेयनारायणत्वानुरोधेन लिङ्गभूयस्त्वेन सर्वोपास्योद्देशेन नारायणत्वविधानं न्याय्यमिति । अत्र सङ्गतिगर्भं पूर्वपक्षोपन्यासमाह - प्रक्रान्तेति । 'अणोरणीयान्' इत्यस्मिन्ननुवाके दह्रविद्या प्रक्रान्ता । 'सहस्रशीर्षम्' इत्यनुवाके 'पद्मकोशप्रतीकाशम्' इत्यादिना तैत्तरीयकवाक्ये सैव विद्या प्रत्यभिज्ञायते । तेन 'सहस्रशीर्षम्' इत्यनुवाकः पूर्वप्रकृतदहरविद्यावेद्यनिर्धारणार्थ इति पूर्वपक्षोत्थानम् । तद्दूषयति - मैवमिति । पूर्वपक्षप्रतिक्षेपप्रकारं प्रकटयति - तत्तदिति । श्रुतिलिङ्गवाक्यादिषु प्रमाणेषु उत्तरोत्तरदौर्बल्यस्य न्यायसिद्धत्वात् प्रकरणाद्वाक्यं बलीयः । 'नारायणपरं ब्रह्म' इति पदान्तरसमभिव्याहारो वाक्यम् । तच्च वाक्यं 'तत्त्वं नारायणः परः', नारायणपरो ज्योतिः' इत्यादिरूपं सर्वविद्यावेद्योपस्थापनं करोति । भवता पुनः प्रकरणादेव दहरविद्यामात्रशेषत्वमभिधीयते । तेन दुर्बलप्रमाणसिद्धं दहरविद्यामात्रशेषत्वं परित्यज्य प्रबलप्रमाणसिद्धं सर्वविद्याशेषत्मेव संग्राह्यमिति । तदिदमाह - अधिकबलं प्रक्रियातो हि वाक्यमिति ॥53. ननु न केवलं प्रकरणमात्रमस्माभिरवलम्ब्यते, अपि तु दहरविद्याशेषत्वोपपादकलिङ्गमप्यस्मिन्वाक्ये दृश्यते, तेन तद्विरोधे सति वाक्याल्लिङ्गस्य प्राबल्यात् दहरविद्याशेषत्वमेवाङ्गीकार्यमित्याशङ्क्य परिहरति - वाक्यैरिति । अयमर्थः - यद्येकमेव वाक्यं, तदा लिङ्गल्य प्राबल्यं वक्तुं शक्येतापि । अत्र तु बहूनि वाक्यानि विद्यन्ते, अतस्तेषामेव प्राबल्यम् । नच तानि लिङ्गेन विरुध्यन्ते । सर्वविद्याशेषत्वमेव हि वाक्यैरुपपाद्यते । अत्रोपलक्षणन्यायेन कतिपयोपादानमिति सर्वविद्याशेषत्वसिद्धौ दहरविद्यापि सर्वविद्यान्तर्गतेति तद्विद्याशेषत्वमपि वाक्यानामभिमतमेव । तेनोपशान्तविरोधं स्ववाक्ये दहरविद्याशेषत्वलिङ्गमविरोधेनावतिष्ठते । प्रकरणमपि दहरविद्याशेषत्वोपपादकं तच्छेषत्वलाभेन कृतार्थत्वात् सर्वविद्याशेषत्वप्रतिपादकवाक्यैः प्रबलैर्न विरुध्यते । किञ्च 'सहस्रशीर्षं देवम्', 'सहस्रशीर्षा पुरुषः' इति पुरुषनारायणप्रत्यभिज्ञारूप-लिङ्गमुपक्रमस्थत्वादत्यन्तप्रबलमेव दृश्यते । तेन लिङ्गादुपसंहारस्थात् न दहरविद्यामात्रशेषत्वसिद्धिः । अयमत्र शब्दान्वयः - वाक्यैस्सर्वार्थतायामुपपादितायां दहरभजनमप्यत्र भागीति अस्मिन्नर्थे भागवदिति सार्थः कृतार्थतावान् अस्मिन्वाक्ये दहरविद्याशेषत्वोपपादकलिङ्गान्वितो भागः, तस्मादेव कृतार्थत्वात् लिङ्गस्य विरोध एव नास्ति । स्वाभिमतार्थलाभेन विरोधाभावात् लिङ्गमुदासीनमेवावतिष्ठते । एवं कृतार्थत्वेनोदासीनं लिङ्गं बहुभिस्तत्परैर्वाक्यैर्योद्धुं नालमेव । एवञ्च सति प्रकरणमपि स्वयमलसं स्वभावतो दुर्बलत्वात् दहरविद्याशेषत्वस्यापि लाभेन कृतार्थत्वाच्च । तेन नैकस्यास्य लिङ्गस्योपकरोति । नहि बहुषु विरुद्धेषु बलवत्सु विद्यमानेषु स्वयं कृतार्थत्वादलसस्य लिङ्गस्य स्वयमपि स्वभावतो दुर्बलं कृतार्थत्वादलसं च प्रकरणमुपकरोति । किञ्चोपक्रमोपसंहारादिषड्विधतात्पर्यलिङ्गपरामर्शेन वाक्यार्थे निर्णीते प्रतिपन्नमर्थान्तरं त्याज्यमेवेति हि न्यायमार्गः । अत्र पुनस्सर्वविद्योपजीव्यत्वात् नारायणस्यैव परमप्राप्यत्वप्रतिपादनमिति स्फुटमेव उपक्रमादिपरामर्शेन उपलभ्यते । तच्च दहरविद्यायामप्युपकरोति । तेन प्रधानभूतं स्फुटप्रतिपन्नमसंकुचितमर्थं परित्यज्य दहरविद्यामात्रशेषत्वं नोपपादनीयमिति सर्वविद्याशेषत्वमेव वाक्यस्येति सिद्धम् । अयमर्थः - इदं तु वाक्यं न केवलशेषत्वोपपादकम् । समन्वयाधिकरणे विधिशेषत्वमन्तरेणापि वाक्यप्रामाण्यस्योपपादनात् । अथापि सर्वविद्योपकारकमेव, परतत्त्वपरिज्ञानमन्तरेण तद्ध्यानस्य कर्तुमशक्यत्वात् । तेन प्रमाणबलात् सर्वोपजीव्यत्वसिद्धिरिति तत्परित्यागकॢप्तिर्वितथैव ॥54. उक्तं नारायणस्यैव पारम्यं नानाविधपरपक्षप्रतिक्षेपपूर्वकं सम्प्रतिपन्नप्रमाणविशेषप्रतिपादनादुपपादयति - आत्मैक्यमिति । सर्वेऽप्यात्मान एकमेवेति भास्करयादवप्रकाशशङ्करमतानुसारिणो वदन्ति । सर्वासां देवतानामैक्यमिति प्रशिथिलपरिपठितकतिपयनिगमाः पामरप्रायाः । त्रिमूर्त्युत्तीर्णं किमपि तत्त्वमस्तीति व्योमातीतवादिनः । केवलपुराणपठनमात्रसंतुष्टा विशेषज्ञानविधुरा ब्रह्मविष्णुरुद्राणां तुल्यत्वमिति प्रतिपेदिरे । तादृशा एवान्ये पुनस्त्रयाणामैक्यमिति । अपरे पुनरयथायथमेव यथाभिमानं कल्पयन्तो भास्करादिष्वन्यतममेव सर्वस्मात्परं वर्णयन्ति । अनिपुणा एवैते । वेदविरोधात् स्मृतिविरोधात् सत्त्वोत्तरपुराणविरोधाच्च एतेषां फणितीस्तत्त्वविदो नाद्रियन्ते । तर्हि किं प्रमाणं भवतामित्याशङ्क्य प्रमाणोपादानपूर्वकं परतत्त्वनिर्णयमुपपादयति - त्रय्यन्तैरिति । एककण्ठैरिति सर्वश्रुत्यविरोधमाह । तदनुगुणेति सोपबृंहणत्वमाह । श्रीमानिति 'ह्रीश्च ते लक्ष्मीश्च पत्न्यौ' इत्युत्तरनारायणोक्तनियामकलिङ्गं दर्शयति । नारायण इति अस्यैव नारायणानुवाकोपादानम् । पतिरिति 'पतिं विश्वस्य' इत्यादिनानाविधश्रुतिप्रतिपन्नशेषशेषिभावव्यक्तीकरणम् । स एव हि प्रणवार्थः । प्रणव एव हि सकलवेदसारः 'सर्वे वेदा यत्पदमामनन्ति' इत्यारभ्य 'तत्ते पदं संग्रहेण ब्रवीम्योमित्येतत्' इति निगमनात् । नः पतिरिति बहुवचनोपादानात् 'नित्यो नित्यानाम्' इति श्रुतिसिद्धजीवनानात्वमुपपाद्यते । अखिलतनुरिति अन्तर्यामिब्राह्मणादिसिद्धमध्यात्मशास्त्रसारभूतं सर्वशरीरत्वमुच्यते । मुक्तिदो मुक्तभोग्य इति तृतीयचतुर्थाध्यायप्रतिपाद्यार्थतत्त्वमभिधीयते । मोक्षप्रदत्वं तृतीये मुक्तप्राप्यत्वं चतुर्थे इति तयोरर्थविभागः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.19 लिङ्गभूयस्त्वाधिकरणम्\nपूर्वाधिकरणप्रस्तुतदहरविद्योपास्यविशेषनिर्धारणविचारस्तत्प्रसङ्गात् क्रियत इति सङ्गतिः। तेत्तिरीयाः 'दह्रं विपाप्मं परवेश्मभूतं\" यत्पुण्डरीकं पुरमध्यसंस्थम्। तत्रापि दह्रं गगनं विशोकस्तस्मिन्यदनतस्तदुपासिदव्य' मिति दहरविद्यां प्रकृत्याधीयते। 'सहस्रशीर्षं\" देवं विश्वाक्षं विश्वशम्भुवम्। विश्वं नारायणं देवमक्षरं परमं प्रभु' मित्यारभ्य 'स ब्रह्मा स शिवस्सेन्द्रस्सोऽक्षरः परमः\" स्वरा' डित्यन्तम्। किमत्र प्रकृतदहरविद्यापास्यो नारायण इति, निर्धार्यते, उत सकलपरविद्योपास्यो नारायण इति निर्धायते, इति। नारायणत्वविधानस्य दहरविद्योपास्योद्देश्यकत्वसकलविद्योपास्योद्देश्यकत्वानिर्णयात् संशये दहरविद्यायाः प्रकृतत्वादाद्य एव पक्षो युक्तः। अत एव नारायणानुवाके 'पद्मकोशप्रतीकाश' मित्यादिना दहरोपासनाविषप्रपञ्चनमेव कृतमिति पूर्वपक्षः। सिद्धान्तस्तु- सकलपरविद्योपास्यनिर्धारणार्थोऽयमनुवाकः। तत्तद्विद्यागताक्षरशिवशम्भुपरब्रह्मपरंज्योतिः परतत्वपरमात्मादिशब्दनिर्दिष्टमुपास्यमिह तैरेव शब्दैरिहानुद्य तस्य नारायणत्वविधानात्। एवं भूयसीषु विद्यासु श्रुतैः शब्दैरुपास्यमनूद्य तस्य नारायणत्वविधानरूपलिंगभूयस्त्वात् नारायण एव सकलपरविद्योपास्य इति निर्णीयते। अत्र लिंगशब्दः चिह्नपर्यायो वाक्यमाचष्टे। न च द्वितीयान्तानामुद्देश्यविधेयभावान्वयबोधकत्वानुप- पत्तिः। 'येनावृतं खं च दिवं\" महीच' इत्यादाविवेह द्वितीयान्तानां प्रथमार्थत्वात्। 'विश्वमेवेदं पुरुषः, अन्तर्बहिश्च तत्सर्वं व्याप्य नारायणः स्थित' इत्यादिप्रथमान्तसामानाधिकरण्यात्। एवं च यथा 'ऐतदात्म्यमिदं सर्व' मिति सामान्येनाप्युक्तं सर्वात्मकत्वं सम्बोध्यश्वेतकेतावप्यस्तीति 'तत्वमसी'ति तस्मिन्नुपसंहृतम्, एवं सकलपरविद्योपास्यस्य प्रकृतदहरविद्योपास्यत्वमप्यस्तीति तत्र नारायणस्योपास्यत्वमुपसंहृतमिति न काचिदसभङ्गतिः। प्रकरणाद्वाक्यानां\" बलीयस्त्वात्। 'सहस्रशीर्षं देव' मित्यादिवाक्यैर्नारायणस्य सकलपरविद्योपास्यत्वबोधनेऽपि नानुपपत्तिः। प्रकरणाद्वाक्यबलीयस्त्वमप्युक्तं\" पूर्वकाण्डे 'श्रुतिलिंगवाक्यप्रकरण- स्थानसमाख्यानां समवाये परदौर्बल्यमर्थविप्रकर्षात्' इति।। संग्रहकारिका।। प्रकृतदहरविद्योपास्यनिर्धारणार्थः प्रकटमुपरितत्संस्पृष्टऊर्ध्वानुवाकः। अनुचिततरमेतत्प्रकियायन्त्रितत्वं स खलु विविधवाक्यैस्सर्वविद्यानुयायी।। इति लिंगभूयस्त्वाधिकरणम्।।19।।"
                            }
                        ]
                    },
                    {
                        "verse_number": 34,
                        "original_text": "Adhikarana 3.3.20 पूर्वविकल्पाधिकरणम्\nपूर्वविकल्पः प्रकरणात्स्याक्रिया मानसवत्॥3.3.44॥\nअतिदेशाच्च॥3.3.45॥\nविद्यैव तु निर्धारणाद्दर्शनाच्च॥3.3.46॥\nश्रुत्यदिवलीयस्त्वाच्च न बाधः॥3.3.47॥\nअनुबन्धादिभ्यः प्रज्ञान्तरपृथक्त्ववद् दृष्टश्च तदुक्तम्॥3.3.48॥\nन सामान्यादप्युपलब्धेर्मृत्युवन्न हि लोकापत्तिः॥3.3.49॥\nपरेण च शब्दस्य ताद्विध्यं भूयस्त्वात्त्वनुवन्धः॥3.3.50॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.20 पूर्वविकल्पाधिकरणम्\nवाजसनेयकेऽग्निरहस्ये मनश्चिदादयोऽग्नयः श्रूयन्ते \"मनश्चितो वाक्चितः प्राणचितश्चक्षश्चितः श्रोत्रचितः कर्मचितोऽग्निचितः\" इति तत्र संशयः- किमेते मनश्चिदादयः साम्पादिकत्वेन विद्यारूपा अग्नयः क्रियामयक्रत्वनुप्रवेशेन क्रियारूपाः? आहोस्विद्विद्यामयक्रत्वनुप्रवेशेन विद्यारूपा एवेति विशये क्रियारूपत्वं तावदाह पूर्वविकल्पः- इत्यादिना चित्याग्नित्वेन सम्पादितानामेषां मनश्चिदादीनां क्रत्वनुप्रवे शसाकाङ्क्षाणां स्वदेशे क्रतुविंध्यभावात् पूर्वत्र \"असद्वा इादमग्र आसीत्\" इत्यादिनेष्टकचितस्याग्नेः प्रकृतत्वात् तस्य च क्रियामयक्रत्वव्यभिचारित्वेन तत्र क्रतुसन्निधानात् तत्प्रकरणगृहीता मनश्चिदादः तेनेष्टकचितेनाग्निना विकल्प्यमानाः क्रियारूपा एव स्युः विद्यारूपाणापि क्रियामयक्रत्वनुप्रवेशेन क्रियारूपत्वं मानसग्रहवदुपपद्यते; यथा द्वादशाहे अविवाक्ये दशमेऽहनि मानसग्रहस्य मनोनिष्पास्यग्रहणासादनस्तोत्रशस्त्रप्रत्याहारणभक्षणत्वेन विद्यारूपस्यापि क्रियामयक्रत्वङ्गतया क्रियारूपत्वम्, तथेहापि। 44।\nइतश्चेष्टकचितेनाग्निना मनश्चिदादीनां विकल्पः क्रियारूपत्वं चावगम्यत, \"तेषामेकैक एव तावान् यावानसौ पूर्वः\" इति पूर्वस्येष्यकचितस्याग्नेर्वीर्यं मनश्चिदादिष्वतिदिश्यते; तेन तुल्यकार्यत्वाद्विकल्पः, ततश्चेष्टकचितवत्तत्क्रतुनिवर्र्तनेन तदङ्गभूता मनश्चिदादयः क्रियामयक्रत्वनुप्रवेशेन क्रियारूपा एवेति एवं प्राप्ते प्रचक्ष्महे-। 45।\nतुशब्दः पक्षं व्यावर्त्तयति; यदुक्त्तं मनश्चिदादयः क्रियामयक्रत्वनुप्रवेशेन क्रियामया एवेति; नैतदस्ति, विद्यारूपा एवैते विद्यारूपक्रत्वन्वयिना इत्यर्थः कुतः निर्धारणाद्दशर्नाच्च, निर्धारणं तावत् \"ते हैते विद्याचित एव विद्याया हैवैत एवंविदश्चिता भवन्ति\" इति वाह्मनश्चक्षुरादिव्यापाराणाम् इष्टकादिवच्चयनानुपपत्तेर्मनसासम्पादिताग्नित्वेन विद्यारूपत्वे सिद्धेऽपि \"विद्याचित एव\" \"विद्यया हैवैते\" इति चावधारणं विद्यामयक्रत्वन्वयेन विद्यारूपत्वज्ञापनार्थमिति निश्चीयते दृश्यते चात्रैषां शेषी विद्यारूपः क्रतुः \"ते मनसैवाधीयन्त मनसैवाचीयन्त मनसैषु ग्रहा अगृह्यन्त मनसाऽस्तुवन्त मनसाऽशंसन् यत्किञ्च यज्ञे कर्म क्रियते यत्किञ्च यज्ञीयं कर्म मनसैव तेषु मनोमयेषु मनश्चित्सुमनोमयमक्रियत\" इति इष्टकचितेष्वग्निषु यत्क्रियामयं यज्ञीयं कर्म क्रियते, तन्मनोनिर्वर्त्येषु मनश्चिदाद्यग्निषु मनोमयमेवाक्रियतेति वचनात् क्रतुरपि विद्यामयोऽत्र प्रतीयते। 46।\nनन्वत्र विधिपदाश्रवणात् फलसम्बन्धाप्रतीतेश्चेष्टकचिताग्न्युपस्थापितक्रियामयक्रतुप्रकरणाद्विद्यामयक्रत्वन्वयेन विद्यारूपतैषां बाध्येत, नेत्याह – श्रुति लिङ्गवाक्यानां प्रकरणाद्वलीयस्त्वेन श्रुत्याद्यवगतः क्रतुरेषां तदन्वयश्च दुर्बलेन प्रकरणेन बाधितुं न शक्यते, श्रुतिस्तावत् \"ते हैते विद्याचित एव\" इति, तां विवृणोति \"विद्यया हैवैत एवंविदश्चिता भवन्ति\" इति विद्ययाविद्यामयेन क्रतुना सम्बद्धा मनश्चिदादयश्चिता भवन्तीत्यर्थः \"तान् हैतानेवंविदे सर्वदा सर्वाणि भूतानि विचिन्वन्त्यपि स्वपते\" इति लिङ्गम् वाक्यं च \"एवंविदे चिन्वन्ति\" इति समभिव्याहारो वाक्यम् एवंविदे विद्यामयक्रतुमते सर्वदा सवर्णि भूतानि विचिन्वन्तीत्यर्थः सर्वभूतकर्तृकं सर्वकालव्यापि चयनं मनसा सम्पादितं परिमितकर्तृकालक्रियामयेष्यकचितकार्यद्वारेण क्रत्वनुप्रवेशसम्भवमलभमानं विद्यामयक्रत्वनुप्रवेशे लिङ्गं भवति। 47।\nयच्चेदमुक्त्तं- विधिप्रत्ययाश्रवणात् फलसम्बन्धाप्रतीतेश्च क्रियामयात्क्रतोरन्योऽत्र विद्यामयः क्रतुर्न सम्भवति इति, तत्राह- इष्टकचितान्वयिनः क्रियामयात्कतोर्विद्यामयृोयं क्रतुः पृथक्त्तवेनानुबन्धादिभ्यः पृथक्त्तवहेतुभ्योऽवगम्यते अनुबन्धाः यज्ञानुबन्धिनो ग्रहस्तोत्रशस्त्रादयः \"मनसैषु ग्रहा अग्रह्यन्त मनसाऽस्तुवन्तमनसाऽशंसन्\" इत्यादिना प्रतिपादिताः आदिाब्देन श्रुत्यादयः पूर्वोक्त्ता गृह्यन्ते, श्रुतिलिङ्गादिभिः सानुबन्धैर्विद्यामयः क्रतुः पृथगवगम्यत इत्यर्थः प्रज्ञान्तरपृथक्त्ववत्- यथा प्रज्ञान्तरं दहरविद्यादि क्रियामयात्क्रतोः पृथग्भूतं श्रुत्यादिभिरवगम्यते; एवमयमपि एवं चानुबन्धादिभिः पृथग्भूते विद्यामये यज्ञेऽवगते सति विधिः परिकल्प्यते दृष्टश्चानुवादसरूपेषु कल्प्यमानो विधिः तदुक्त्तं \"वचनानि त्वपूर्वत्वात्\" इति फलं च \"तेषामेवैकैक एव तावान् यावानसौ पूर्वः\" इत्यतिदेशात् स्वक्रतुद्वारेणेष्टकचितस्याग्नेर्यत्फलं तदेव मनश्चिदादीनामपि स्वक्रतुद्वारेण फलमित्यवगम्यते यत्पुनरतिदेशेन तुलयकार्यत्वावगमात् क्रियामयक्रत्वनुप्रवेशोऽवगम्यत इत्युक्त्तम्, तत्राह - नावश्यमतिदेशादवान्तरव्यापारस्यापि तुल्यतया भवितव्यम्, येन क्रियामयक्रत्वनुप्रवेश एषां स्यात् यस्मात्कस्माच्चित्सामान्यमात्रादतिदेशोपलब्धेः, उपलभ्यते हि \"स एष एव मृत्युर्य एतस्मिन्मण्डले पुरुषः\" इत्यादिषु संहर्तृत्वादिसामान्यमात्रादतिदेशः, न हि तत्र मण्डलपुरुषस्य मृत्युवत्तल्लोकापत्तिः- तद्देशप्राप्तिरपि भवति; एवमिहापि मनश्चिदादीनामिष्टक चिताग्नि वद्भावातिदेशमात्रेणेष्टकचिताग्निदेशरूपक्रियामयक्रत्वनुप्रवेशेनापि न भवितव्यम् अत इष्टकचिताग्नेः स्वक्रतुद्वारेण यत्फलं तदेव मनश्चिदादीनामपि विद्यामयक्रतुद्वारेण फलमित्यतिदेशादवगम्यते। 49।\nपरेण च ब्राह्मणेनास्यापि मनश्चिदाद्यभिधायिनः शब्दस्यताद्विध्यम्- तद्विधत्वम्, विद्यामयप्रतिपादित्वमवगम्यते परेण हि ब्राह्मणेन \"अयं वाव लोक एषोऽग्निचितस्तस्याप एव परिश्रिताः\" इत्यादिना \"स यो हैतदेवं वेद लोकं पृणानमेनं भूतमेतत्सर्वमभिसमपद्यते\" इति पृथक्फला विद्यैव विधीयते ः अतोऽग्निरद्दस्यस्य क्रियैकविषयत्वं नास्ति एवं तर्हि विद्यामया मनश्चिदादयो वृहदारण्यकेऽनुबद्धव्याः किमर्थमिहानुबध्यन्ते; तत्रोच्यते- भूयस्त्वात्त्वनुबन्धः इति ः मनश्चिदादिषु सम्पादनीयानामग्न्यङ्गानां भूयस्त्वात्तत्सन्निधाविहानुबन्धः कृतः। 50।\n।। पूर्वविकल्पाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.20 पूर्वविकल्पाधिकरणम्\nवाजसनेयकेऽग्निरहस्ये “मनश्चितो वाक्चितः प्राणचितश्चक्षुश्चितः “ इत्यादिना मनश्चितादयोऽग्नयो विद्यारूपाः श्रूयन्ते किमेते क्रियामयक्रत्वङ्गभूताः, उत विद्यामयक्रत्वङ्गभूता इति संशयः अस्मिन् प्रकरणे विद्यामयक्रत्वनुबन्धिमानसग्रहस्तोत्रादिदर्शनेऽपि क्रतोर्विधानाभावात्, फलान्तराप्रतीतेश्च, पूर्वत्र “असद्वा इदमग्र आसीत् (तै.आ. 5.14.7) इत्यादिनेष्टकचितस्याग्नेः प्रकृतत्वात्, मनश्चितादिषु च \"तेषामेकैक एव तावान्यावानसौ पूर्वः\" (शतपथ.ब्रा. 10.4.3.3) इति तत्कार्यातिदेशादिष्टकचितेनैषां विकल्पप्रतीतेश्चेष्टकचिताग्निशेषभूतक्रियामयक्रत्वनुप्रवेशेन तदङ्गभूता इति पूर्वः पक्षः राद्धान्तस्तु - “ते हैते विद्याचित एव विद्यया हैवैत एवं विदश्चिता भवन्ति” (शतपथ.ब्रा. 10.4.3.12) इति मनश्चितादीनां साम्पादिकाग्नित्वेन विद्यारूपत्वे सिद्धेऽपि “ते हैते विद्याचित एव (शतपथ.ब्रा. 10.4.3.12) इत्यवधारणश्रुतिर्विद्यामयक्रत्वङ्गत्वेनैषां विद्यारूपतावगत्यर्थेति निश्चयात् सन्निहितैर्मानसैः ग्रहस्तोत्रादिभिः क्रत्वनुबन्धैरनुवादसरूपवाक्यप्रतिपादितैः क्रतुदर्शने सति “वचनानि त्वपूर्वत्वादिति न्यायेन मनश्चितादीनां शेषिभूतविद्यामयक्रतोर्विधिः परिकल्प्यते “तेषामेकैक एव तावान्यावानसौ पूर्वः” (शतपथ.ब्रा. 10.4.3.3) इत्यतिदेशेनेष्टकचिताग्नेस्स्वशेषिभूतक्रतुद्वारेण यत्फलम्, तदेवैषां स्वशेषिभूतविद्यामयक्रतुद्वारेण फलमिति निश्चीयत इति विद्यामयक्रत्वङ्गभूता एव मनश्चितादयः सूत्रार्थस्तु - मनश्चितादिः क्रिया स्यात् - क्रियामयक्रत्वङ्गभूतं इत्यर्थः कुतः? प्रकरणात् - पूर्वप्रकृतेनेष्टकचितेनाव्यभिचरितक्रतुसंबन्धिनोपस्थितक्रतुगृहीतत्वेन तदङ्गभूतानामेषां चाग्नित्वात्तेनेष्टकचितेन विकल्पः; विद्या रूपाणामप्येषां क्रियामयक्रत्वङ्गभावो न विरुध्यते, द्वादशाहाङ्गभूतमानसग्रहवत् ॥\n\"तेषामेकैक एव तावान्यावानसौ पूर्वः\" (शतपथ.ब्रा. 10.4.3.3) इति तेषु पूर्वेष्टकचितकार्यातिदेशाच्च तेनैषां विकल्पः प्रतीयते तेन विकल्पो हि तच्छेषिभूतक्रत्वङ्गत्वेन विनैषां नोपपद्यते अतश्च तदङ्गभूताः ॥\nतुशब्दः पक्षं व्यावर्तयति; मनश्चितादिः विद्यैव विद्यामयक्रत्वङ्गभूत एवेत्यर्थः कुतः? निर्धारणात् - तेषां विद्यारूपत्वे सिद्धेऽपि “ते हैते विद्याचित एव (शतपथ.ब्रा. 10.4.3.14) इति निर्धारणं विद्यामयक्रत्वङ्गतयैषां विद्यामयत्वख्यापनार्थम् अत्रैव विद्यामयक्रतुदर्शनाच्च तदङ्गत्वमेवैषाम् दृश्यते चात्र विद्यामयः क्रतुः “मनसैषु ग्रहा अगृह्यन्त मनसास्तुवन्त मनसाशंसन्” (शतपथ.ब्रा. 10.4.3.3) इत्यादौ ॥\nअत्र विद्यामयक्रतौ विधिपदाश्रवणात्, तत्फलसंबन्धाप्रतीतेश्च, प्रकरणेनेष्टकचिताग्न्युपस्थापितक्रत्वङ्गताप्रतीतेश्च विद्यामयक्रत्वन्वयो बाध्यत इत्याशङ्क्याह - श्रुत्यादि बलीयस्त्वाच्च न बाधः ॥3.3.47॥ श्रुत्यादेः प्रकरणाद्बलीयस्त्वेन श्रुत्याद्यवगतस्य विद्यामयक्रत्वन्वयस्य प्रकरणेन न बाधः श्रुतिस्तावत् “ते हैते विद्याचित एव' (शतपथ.ब्रा. 10.4.3.9) इति तां विवृणोति “विद्यया हैवैत एवंविदश्चिता भवन्तीति लिङ्गवाक्ये च भाष्ये दर्शिते एवंविदः मनश्चक्षुरादिव्यापारेष्वग्नित्वं संपादयितुः, एते मनश्चितादयः, विद्यया प्रधानभूतया चिता भवन्तीत्यर्थः ॥\n'मनसैषु ग्रहा अगृह्यन्त' (शतपथ.ब्रा. 10.4.3.3) इत्यादौ विधिपदाश्रवणाद्विद्यामयक्रतुविधिर्न संभवतीति तदसंभवाच्च तदन्वयोऽपि न संभवतीत्याशङ्क्याह - अनुबन्धादिभ्यः प्रज्ञान्तरपृथक्त्ववद्दृष्टश्च तदुक्तम् ॥3.3.48॥ ग्रहस्तोत्रशस्त्रेभ्यो यज्ञानुबन्धेभ्यः इष्टकचितान्वयिनः क्रतोरत्र विधीयमानविद्यामयक्रतुपृथक्त्वमवगम्यते; प्रज्ञान्तरपृथक्त्ववत् - यथा प्रज्ञान्तराणां दहरविद्यादीनां पृथक्त्वहेतुभ्यः पृथक्त्वम्; आदिशब्दात्पूर्वोक्तश्श्रुत्यादिर्गृह्यते; श्रुत्यादिनाऽनुबन्धैश्च विद्यामयक्रतुविधिः कल्प्यत इत्यर्थः दृष्टश्चानुवादसरूपेऽपि कल्प्यमानो विधिः “यदेव विद्यया करोतीत्यादौ तदुक्तं “वचनानि त्वपूर्वत्वादिति ॥\nयत्तूक्तमतिदेशाच्चेष्टकचितशेषिभूतक्रत्वन्वयोऽवगम्यत इति, तत्राह - न सामान्यादप्युपलब्धेर्मृत्युवन्न हि लोकापत्तिः ॥3.3.49॥ नावश्यमतिदेशेनेष्टकचिताग्नितुल्यदेशत्वमप्याश्रयणीयम्, येनकेनचित्सामान्येनातिदेशोपलब्धेः “स एष मृत्युर्य एष एतस्मिन्मण्डले पुरुषः” इतिवत्फलसामान्येन भविष्यत्यतिदेशः न हि तत्र मण्डलपुरुषे मृत्युलोकापत्तिरप्यतिदिश्यते; अपि तु मृत्युवत् सर्वसंहर्तृत्वमेव ॥\nपरेण च शब्दस्य ताद्विध्यं भूयस्त्वात्त्वनुबन्धः ॥3.3.50॥ परेण च ब्राह्मणेनास्य मनश्चिताद्यभिधायिनश्शब्दस्य ताद्विध्यं - तद्विधत्वम्, विद्यामयप्रतिपादकत्वमवगम्यते परेण हि ब्राह्मणेन “अयं वाव लोक एषोऽग्निचितस्तस्याप एव” इत्यादिना पृथक्फला विद्यैव विधीयते अग्निरहस्ये क्रियामया एव विधीयन्त इति नास्ति नियम इत्यर्थः क्रियाप्रकरणे त्वेषां मनश्चितादीनामनुबन्धः सम्पादनीयानामग्न्यङ्गानामत्र भूयस्त्वात्क्रियते अतो विद्यामयक्रत्वङ्गभूता एव मनश्चितादयोऽग्नयः ॥ इति पूर्वविकल्पाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.20 पूर्वविकल्पाधिकरणम्\n\" मनश्चितो वाक् चितः प्राणचितः\" इत्यादिसांपादिकाग्निनाम् (सांपादिकाग्निनामिति ; संपादिताग्निनामत्यर्थः। संपादमर्हतीत्यर्थे तदर्हतीति ठकिः रूपमिति बोध्यम्। \"असद्वा इदमग्र आसीत्\" इत्यादिना पूर्वप्रकृतेष्टकचिताग्निशेषिभूतक्रियामयक्रत्वनुप्रवेशः स्यात्। एषामग्नित्वेनेष्टकचिताग्निना विकल्पः। द्वादशाहाङ्गभूतमानसग्रहवदेषां मानसानामपि क्रियामयक्रत्वङ्गत्वं न विरूद्धम्।।\n\"तेषामेकैक एव तावात् यावान सौ पूर्वः \" इतीष्टकचिताग्निकार्यातिदेशाच्च तदङ्गत्वम्।।\nविद्यैवैते ; विद्यामयक्रत्वङ्गभूता इत्यर्थः। सांपादिकाग्नित्वेनैषां विद्यमायत्वे सिद्धेऽपि \"ते हैते विद्याचित एव\" इति निर्धारणं हि विद्यामयक्रत्वन्वयेन विद्यामयत्वख्यापनाय। दृश्यते चात्र विद्यामयः क्रतुः \"मनसैषु ग्रहा अगृह्यन्त \" इत्यादौ।।\n\"ते हैते विद्याचित एव। विद्यया हैवैत एवंविदश्चिता भवन्ति \" इति श्रुत्वा वाक्येन  चावगतत्वात्  विद्यामयक्रत्वन्वयस्य दुर्बलप्रकरणेन न बाधः।।\n\"मनसैषु ग्रहा अगृह्यन्त\" इत्यादिक्रत्वनुबन्धैः \"ते हैते विद्याचित एव \" इति श्रुत्यादिभिश्चात्र विद्यामयक्रतुविधिः कल्प्यते। दहरविद्यादीनां क्रियामयात्पृथक्त्ववदस्यापि विद्यामयक्रतोः सानुब्धैस्तैः पृथक्त्वमवगम्यते। दृष्टश्चानुवादसरूपे।पि विधिः \"यदेव विद्यया करोति \" इत्यादौ। तदुक्तम् - \"वचनानि त्वरूर्वत्वात् \" इति।।\n\"तेषामेकैक एव तावात् यावानसौ\" इतीष्टकचिताग्निफलसामान्येनातिदेशः; इष्टकचिताग्नेः स्वक्रतुद्वारेण यत्फलं तदेवैषां विद्यामयक्रत्वनु प्रवेशेनफलमिति ; न पुनरिष्टकचिताग्निदेशत्वमप्येषामिति। केनापि सामान्येनातिदेशोपलब्धेः ; यथा 'स एष एव मृत्युर्य एष एतस्मिन्मण्डले पुरुषः' न हि तत्र मण्डलपुरुषस्य मृत्युदेशत्वम्।।\nपरेण च ब्राह्मणेनास्य  मनश्चिदादिवाचिनः शब्दस्यच  विद्यामयप्रतिपादकत्वमवगम्यते। \"अयं वाव लोक एषोऽग्निश्चितस्तस्याप एव\" इत्यादिना पृथक्फला विद्यैव विधीयते। क्रियाप्रकरणेऽग्निरहस्ये मनश्चिदादीना मनुबन्धस्तु संपादनीयानामन्ग्यङ्गानां भूयस्त्वात्।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.20 पूर्वविकल्पाधिकरणम्\n॥ पूर्वविकल्पः प्रकरणात् स्यात् क्रिया मानसवत् ॥44॥   \nप्रकरणात् बलीयसा वाक्येन नारायणानुवाकस्य सर्वविद्यासाधारण्यमुक्त्तम्, इह तु प्रकरणस्य बाधकाभावान्मनश्चिदादयः क्रियामयक्रत्वनुप्रवेशिन इति शङ्कया सङ्गतिः । सौत्रनिर्देशानुरोधेन क्रियारूपा विद्यारूपा इति निर्दिष्टम्, तद्विवरणं क्रियामयक्रत्वनुप्रवेशेन विद्यामयक्रत्वनुप्रवेशेनेति च, मनश्चिदादीनां स्वरूपस्य विद्यारूपत्वे हि न विप्रतिपत्तिः, अङ्गिद्वारा विद्यारूपत्वे तु विप्रतिपत्तिः, अतः सूत्रे क्रियाशब्दो लाक्षणिकः, क्रियामयक्रत्वङ्गतया क्रियास्तत्सम्बन्धिन्य इत्यर्थः । किं मनश्चिदादयः क्रियामयक्रत्वन्वयिनः? उत विद्यामयक्रत्वन्वयिनः, किमिष्टकचिताग्निद्वारा सन्निहितक्रियामयक्रतावेषां विनियोगोऽस्ति नेति, किं श्रुतिलिङ्गवाक्यैर्विद्यामयक्रतौ विनियोगोऽवगम्यते? उत नेति,\nकिमनुबन्धादिभिरतिदिष्टफलान्वयाच्च विद्याविधिः कल्प्यः? उत नेति, अकल्प्यत्वे तत्र श्रुत्यादिभिर्विनियोगायोगात् प्रकरणविनियोगेन क्रियामयक्रत्वन्वयिनः स्युः, विधेः कल्प्यत्वे तत्र श्रुत्यादिभिर्विनियोगात् प्रकरणस्य दुर्बलत्वाच्च विद्यामयक्रत्वन्वयिनः स्युः, होमस्थानत्वादग्निशब्देन निर्देशः, न हि होमस्थानमात्रस्य क्रत्वनुप्रवेश इति तद्व्यावृत्त्यर्थं चित्याग्नित्वेनेत्युक्त्तम्, इष्टकचिताग्निः प्रकृतः स्यात्ततः किं क्रियामयक्रत्वनुप्रवेशस्येत्यत्राह - तस्य चेति । क्रतुसन्निधानं बुद्धिस्थत्वम् । सम्पादितानाम् - तथात्वेनानुसंहितानामित्यर्थः, इष्टकचिताग्न्यङ्गकत्वेन मनश्चिदादिनिरपेक्षत्वात् नैषां क्रियामयक्रत्वनुप्रवेश इत्यत्राह - विकल्प्यमाना इति । विद्यारूपाणां क्रियामयक्रत्वनुप्रवेशः कथमित्यत्राह - विद्यारूपाणामपीति । ग्रहः - पात्रविशेषः, तस्य विद्यारूपत्वमुपपादयति । यथेति । विवाक्ये - विगतवाक्ये, यद्वा अविवाक्ये - विविधावाक्यरहिते, मनोनिष्पाद्योपयोगित्वेन ग्रहस्य मानसत्वं; न हि स्वरूपेण विद्यते ॥44॥\n।। 44 ।।\n॥ अतिदेशाच्च ॥45॥   \nवीर्यं कार्यकरत्वसामर्थ्यम्, कमुपकारं कुर्वन्तो मनश्चिदादयोऽङ्गानीत्यत्राह - ततश्चेति । एवं प्राप्त इति ॥\n॥ विद्यैव तु निर्धारणाद्दर्शनाच्च ॥46॥   \nविद्यारूपक्रत्वन्वयिन इति - सूत्रे विद्याशब्दो लाक्षणिक इत्यर्थः । विद्याचित एवेत्येतच्छ्रुतिरेवोपपादयति । विद्याया हेवैत इति - दशर्नाच्चेति सूत्रखण्डं व्याचष्टे । दृश्यते चेत्यादिना । मनसैष्विति । एषु - मनश्चिदादिषु यत् किञ्च यज्ञे कर्म क्रियते, प्रधानभूतं कर्म क्रियते, यत् किञ्च यज्ञीयं कर्म - अङ्गभूतं कर्मेत्यर्थः ॥\nअनन्तरसूत्रशङ्कामाह - नन्विति । विधिपदाश्रवणेऽपि फलसम्बन्धे सति विधिः कल्प्यते, सोऽपि नास्तीत्याह - फलसम्बन्धाप्रतीतेश्चेति ।\n॥ श्रुत्यादिबलीयस्त्वाच्च न बाधः ॥47॥   \nविद्ययेति - प्रयोजनतया हेतुः, विद्यामयक्रतुसम्बन्धेन तन्निर्वर्तनार्थमित्यर्थः । वाक्यत्वमुपपादयति - समभिव्याहार इति । यथोक्त्तविद्यामयक्रतुमत्पुरुषस्य कृते हि एतानग्नीन् सर्वभूतानि चिन्वन्ति इत्यर्थः । लिङ्गत्वमुपपादयति । सर्वभूतेति - सवर्भूतकर्तृकत्वेन सर्वकालव्यापित्वेन च मनसाऽनुसंहितस्य चयनस्य परिमितकालकर्तृक्रियामयेष्टकचिततुल्यकार्यतया क्रत्वनुप्रवेशासम्भवो विद्यामयक्रत्वनुप्रवेशे लिङ्गमित्यर्थः । विद्यामयः क्रतुः सर्वकालवर्तित्वेन सर्वभूतकर्तृकत्वेन चानुसन्धीयते, अतस्तादृशं चयनं तादृशक्रत्वन्वयीति भावः । अनन्तरसूत्रमवतारयितुं पूर्वमुक्त्तं पूर्वपक्षहेतुमनुवदति - यच्चेदमिति ॥47॥\n॥ अनुबन्धादिभ्यः प्रज्ञान्तरपृथक्त्ववत् दृष्टश्च तदुक्त्तम् ॥48॥   \nदृष्टश्चानुवादसरूपेष्विति - फलसम्बन्धश्रवणाद्विधिकल्पनं श्रुतहानप्रसङ्गभयाद्धि क्रियते, तदत्रापि तुल्यम्, सानुबन्धैः श्रुत्यादिभिर्विद्यामयक्रतारेवगतत्वात् श्रुतहानप्रसङ्गपरिहारार्थं विधिः कल्प्यत इति भावः । किञ्च अधिकं फलश्रवणमस्तीयाह - फलं चेति । इष्टकचितस्याग्नेर्यत्फलमिति - फलकामनया कृतं चेत् - तत्फलावाप्तिः, अन्यथा चेत् - मुक्त्तिः फलमिति भावः । अनन्तरसूत्रशङ्कामाह - यत्पुनरिति ॥48॥\n॥ न सामान्यादप्युपलब्धेर्मृत्युवन्न हि लोकापत्तिः ॥49॥   \nअवान्तरव्यापारस्य - क्रियामयक्रत्वनुप्रवेशस्येत्यर्थः, तल्लोकापत्तिरिति व्याख्येयं पदम्, तच्छब्दः पूरकतयाऽध्याहृतः । तद्व्याचष्टे - तद्देशप्राप्तिरिति । अग्निवद्भावातिदेशमात्रेण । अग्निवद्भावः - अग्नितुल्यत्वम् । इष्टकचिताग्निदेशरूपेति - देशः आश्रयः, अङ्गस्याश्रयोऽङ्गी, इष्टकचिताग्न्यङ्गिरूपेत्यर्थः । एवं प्रकरणादपि प्रबलैः श्रुत्यादिभिर्विद्यामयक्रत्वङ्गत्वमुक्त्तम्, अथ प्रकरणेनाप्ययमर्थ उपपाद्यते ॥49॥\n॥ परेण च शब्दस्य ताद्विध्यं भूयस्त्वात्त्वनुबन्धः ॥50॥   \nएष लोकः - भूः, आपः - समुद्राः, परिश्रिताः - परिस्तरणानि, एतं लोकं पृणानम् - \"पृ पालन-पूरणयोः\" पूरयन्तं भुवम्, एतदेवं वेद लिङ्गव्यत्ययः एतमग्निं वेदेत्यर्थः ॥50॥\n॥ पूर्वविकल्पाधिकरणं समाप्तम् ॥"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.20 पूर्वविकल्पाधिकरणम्\n55. अङ्गं पूर्वप्रसक्तेष्टकचितसमुपस्थापितस्य क्रतोस्स्याद्  \nबुद्ध्यात्माग्निर्मनश्चित्प्रभृतिरपि यथा मानसं द्वादशाहे ।  \nतद्वीर्यस्यातिदेशादिति न सदुदितो ह्यत्र विद्यात्मकोऽङ्गी  \nश्रुत्याद्यैरेव तस्मिन्नुपकृतिसमताबोधनार्थोऽतिदेशः ॥\n56. कल्प्यो ह्यत्र क्रियात्मा क्रतुरपि तदपि प्रागुपात्ताङ्गशक्त्या  \nवाक्यस्थैश्चानुबन्धैरिह समुपनतो भाति विद्यामयस्तु ।  \nदूरस्थाकृष्टयोगात् स्ववचनपठिताकृष्टयोगो लघीयान्  \nअप्राप्तेऽर्थे विधित्वं ह्यनुवदनसमेऽप्याश्रितं तद्वदत्र ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.20 पूर्वविकल्पाधिकरणम्\n55. प्रकरणाद्बलीयसा वाक्येन नारायणानुवाकस्य सर्वविद्यासाधारण्यमुक्तम् । इह तु प्रकरणस्य बाधकाभावात् मनश्चिदादयः क्रियामयक्रत्वनुप्रवेशिन इति शङ्कया सङ्गतिः । तदर्थविचारस्तु - वाजसनेयके 'मनश्चितो वाक्चितः प्राणचितश्चक्षुश्चितश्श्रोत्रचितः कर्मचितोऽग्निचितः' इति मनश्चिदादयोऽग्नय आम्नायन्ते, ते किं क्रियामयक्रत्वन्वयेन क्रियारूपाः, उत विद्यामयक्रत्वन्वयेन विद्यारूपा इति । तदर्थं विचार्यते - किमिष्टकचिताग्निसन्निधानात् तद्द्वारा सन्निहिते क्रतौ क्रियामये विनियोगोऽस्ति तेषामुत नेति । किं 'विद्यया हैवैत एवंविदश्चिता भवन्ति' तान्हैतानेवंविदे सर्वदा सर्वाणि भूतानि विचिन्वन्ति इति श्रुतिलिङ्गवाक्यैर्विद्यारूपक्रतौ विनियोगोऽवगम्यते नेति । किं 'मनसैषु ग्रहा अगृह्यन्त मनसास्तुवन्त मनसाशंसन्' इति स्तोत्रशस्त्राद्यनुबन्धान्वयात् 'तेषामेकैक एव तावान्यावानसौ पूर्वः' इत्यतिदेशात् फलसम्बन्धसम्भवात् विद्याविधिः कल्प्यः, उत विधिप्रत्ययाश्रवणात् वेदनाश्रवणाच्च न कल्प्य इति । अस्मिन्नधिकरणे सूत्रकारोक्तस्यार्थजातस्य भाष्यकारैरेव सुव्यक्तं विवृतत्वात् पूर्वपक्षसिद्धान्तस्वरूपोपपादनमात्रेण स्वयमपि किञ्चिदाचष्टे । तेन भाष्य एवान्तेवासिभिरापादचू़डमत्यन्तादरेणाधिकरणार्थश्चिन्तनीयः । अत्र हि मनश्चिदाद्यग्नयः पूर्वमिष्टकचिताग्न्यन्वयेन पूर्वप्रसक्तक्रियामयक्रत्वनुप्रवेशेन क्रियारूपाः, किं वा परिकल्पितविद्यामयक्रत्वनुप्रवेशेन विद्यारूपा इति चिन्ता । अत्र पूर्वपक्षाभिप्रायमनुवदति - अङ्गमिति । पूर्वप्रसक्तेष्टकचितसमुपस्थापितस्य क्रतोरेव मनश्चिदादिरप्यङ्गं स्यात् । अयमर्थः - पूर्वमपि क्रियामयक्रतुर्न श्रुतः अथाप्यव्यभिचरितक्रतुसम्बन्धीष्टकचिताग्निश्रवणबलात् परिकल्प्यत एव । तस्यैवात्र प्रकरणात् सन्निहितस्यैव क्रतोर्मनश्चिदादिरपि विकल्पादङ्गमस्तु । तदिदमाह - बुद्वीति । मनश्चित्प्रभृतिः स्वयं बुद्ध्यात्मापि अङ्गिसाकाङ्क्षत्वात् पूर्वप्रसक्तस्य प्रकरणोपस्थापितस्य क्रियामयक्रतोरेवाङ्गं स्यादित्यर्थः । ननु स्वयं ज्ञानात्मकं क्रियामयक्रतोः कथमङ्गं स्यादित्याशङ्क्य तत्र दृष्टान्तमाह - यथेति । यथा द्वादशाहे मानसग्रहस्य क्रियामयक्रत्वङ्गत्वं तथात्रापि स्वरूपतो विद्यारूपाणामपि मनश्चिदादीनां क्रियामयक्रत्वङ्गत्वं स्यादित्यर्थः । तत्र हेत्वन्तरमप्यस्तीत्याह - तद्वीर्यस्येति । इष्टकचितादीनां वीर्यं मनश्चिदादिष्वतिश्यते । तेनेष्टकचितादीनां यथा क्रियामयक्रतूपकारसामर्थ्यम्, एवं मनश्चिदादीनामपि तत्सामर्थ्यान्वयस्य विद्यमानत्वात् क्रियामयक्रत्वनुप्रवेशेन इत्यर्थः । तदिदं निराकरोति - न सदिति । तदेतदुपपादयति - उदित इति । अयमर्थः - स्ववाक्ये विद्यामयक्रत्वभावे हि पूर्ववाक्यपरिकल्पितक्रियामयक्रत्वनुप्रवेशे मनश्चिदादीनां सापेक्षत्वं स्यात् । स्ववाक्य एव श्रूयमाणानुबन्धादिपरिकल्पितो विद्यामयक्रतुरस्ति । तेन स्ववाक्यस्थं विद्यामयक्रतुं हित्वा पूर्ववाक्यपरिकल्पितेन क्रियामयक्रतुना मनश्चिदादयस्सम्बध्यन्त इति न कल्पनीयमिति । श्रुत्याद्यैरिति - स्ववाक्ये विद्यामयक्रतुरस्तीति श्रुतिरेवोपपादयतीत्यर्थः । तर्हि क्रियामयक्रत्वनुप्रविष्टानामिष्टकचितानां सामर्थ्यातिदेशादत्रापि मनश्चिदादीनां क्रियामयक्रत्वनुप्रवेशो ह्यवश्यमङ्गीकर्तव्य इति मयैवोक्तं तत्र किमुत्तरं दत्तमित्याशङ्क्याह - उपकृतीति । अयमर्थः - अतिदेशो हि साम्याद्भवति, तेनेष्टकचितादीनां स्वाङ्गिभूतक्रियामयक्रत्वनुप्रवेशेन यत्सामर्थ्यमस्ति, तत्सामर्थ्यं मनश्चिदादीनां स्वाङ्गिभूतविद्यामयक्रत्वनुप्रवेशेनैवास्तीति नातिदेशविरोधः ॥56. नन्वत्र भवता कल्प्यविद्यामयक्रत्वनुप्रवेशो मनश्चिदादीनामुच्यते, ततो वरं पूर्वसिद्धक्रियामयक्रत्वनुप्रवेश इति चोदकस्य कस्यचिन्मन्दस्योत्तरमाह - कल्प्य इति । अत्र विद्यामयक्रतुरेव न कल्प्यते, पूर्वं क्रियामयक्रतुरपि कल्प्य एव, तेन पूर्वकल्पितक्रियामयक्रतुमाकृष्य तेन मनश्चिदादीनामन्वयाद्वरमत्रैव परिकल्पितविद्यामयक्रत्वन्वय इत्यर्थः । अयमत्र शब्दान्वयः - क्रियात्मा क्रतुरपि कल्प्य एव तच्च कल्पनं प्रागुपात्ततदङ्गशक्त्यैव क्रियते । अत्र कल्प्यस्य विद्यामयक्रतोर्वैषम्यमाह - वाक्यस्थैरिति । वाक्यस्थैरेवानुबन्धैरिह समुपनतो विद्यामयक्रतुर्भाति प्रकाशते । तेन परवाक्यस्थानुबन्धपरिकल्पितक्रियामयक्रतोश्श्रेयानेवासौ स्ववाक्यस्थानुबन्धपरिकल्पितो विद्यामयक्रतुरिति तदन्वय एव मनश्चिदादीनामित्यर्थः । अस्मिन्नर्थे न्यायानुग्रहं विशदं दर्शयति - दूरस्थेति । दूरस्थैराकृष्टस्य च योगात् स्ववचनपठितैराकृष्टस्य च योगो लघीयानेव । लघुपक्षाश्रयणं हि न्यायप्राप्तम् । तर्हि विद्यामयक्रतोरत्र विधिप्रत्ययो नास्ति साक्षाद्वेदनशब्दश्च नास्तीत्याशङ्क्य विधिश्रवणाभावेऽपि विधिकल्पनं कर्मकाण्ड एव सम्मतमित्याह - अप्राप्तेऽर्थ इति । विद्यारूपक्रत्वनुप्रवेशे प्रमाणतः प्रतिपन्ने वेदनशब्दाभावोऽपि न दोषायेति शेषः । शेषमशेषमपि भाष्य एव विशदं द्रष्टव्यम् ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.20 पूर्वविकल्पाधिकरणम्\nप्रकरणाद्बलीयसा वाक्येन नारायणानुवाकस्य सर्वविद्यासाधारण्यमुक्तम् । इह प्रकरणस्य बाधकाभावात् मनश्चितादयः क्रियामयक्रत्वनुप्रवेशिन इति प्रत्यवस्थानात्सङ्गतिः । वाजसनेयके अग्निरहस्यब्राह्मणे मनश्चितादयोऽग्नयस्समाम्नाताः । 'षट्त्रिंशतं सहस्राण्यपश्यदात्मनोऽग्नीन्मनोमयान्मनश्चित इति च । पुरुषस्य शतसंवत्सरमित आयुषि षट्त्रिंशत्सहस्राणि दिनानि । तत्रैकस्मिन्दिने यावती मनोवृत्तिः तस्या एकैकाग्नित्वे सति मनश्चितोऽग्नयः प्रत्येकं षट्त्रिंशत्सहस्राणि सम्पद्यन्ते । एवं वाक्चितादयोऽपि वाग्व्यापारादिरूपाग्नयः प्रत्येकं षट्त्रिंशत्सहस्राणि सम्पद्यन्ते । तत्र कर्मचितो वागिंद्रियातिरिक्तकर्मेन्द्रियव्यापाराः देहव्यापारा वा । अग्निचितो जाठराग्निव्यापाराः । एते मनश्चितादयः साम्पादिकाग्नयः किं क्रियामयक्रत्वन्वयिन उत विद्यामयक्रत्वन्वयिन इति विद्यामयक्रतुविधिकल्पनया तत्र श्रुतिलिंगवाक्यैर्मनश्चितादीनां विनियोगसत्त्वासत्त्वाभ्यां संशये, तत्र पूर्वपक्षः - प्राक् 'असद्वा इदमग्र आसी'दित्यादिनेष्टकचितोऽग्निः प्रकृतः । तेनाव्यभिचरितक्रतुसम्बन्धिनोपस्थापितः क्रियामयः क्रतुरिति तस्याङ्गभूता एते मनश्चितादयः स्युः । न तु विद्यामयक्रतोः । तद्विध्यश्रवणेन तस्यैवाभावात् । 'मनसैवाचीयन्त मनसैषु ग्रहा अगृह्यन्त मनसास्तुवत मनसाशंसन् यत्किंचिद्यज्ञे कर्म क्रियते यत्किंच यज्ञीयं कर्म मनस्यैव तेषु मनोमयेषु मनश्चित्सु मनोमयं क्रियत' इति अस्मिन् विद्यामयानि क्रत्वङ्गान्येव हि श्रूयन्ते । न च विद्यामयः क्रतुविधिः कल्प्यः । कल्पकाभावात् । ननु 'ते हैते विद्याचित एवे'ति निर्धारणश्रुत्या 'विद्यया हैवैत एवंविदश्चिता भवन्ती'ति च विवृतया विद्यामयक्रत्वन्वयोऽवसीयते । विद्यारूपत्वस्य सिद्धत्वेनावक्तव्यतया तस्या विद्यामयक्रत्वन्वयबोधनार्थत्वात् । तानि हैतान्येवंविदे सर्वदा सर्वाणि भूतानि चिन्वन्त्यपि स्वपत इति लिंगेनाप्यवसीयते । विद्यावते सर्वभूतैः क्रियमाणं सर्वकालव्यापिचयनं परिमितकर्तृकालयुक्तक्रियामयेष्टकचितकार्यद्वारेण क्रत्वनुप्रवेशमलभमानं विद्यामयक्रत्वनुप्रवेशे लिंगं भवति । एवंविदे चिन्वन्तीति पुरुषसम्बन्धप्रितपादकेन वाक्येनापि तथाऽवसीयते । श्रुतिलिंगाभ्यां क्रियामयक्रत्वङ्गत्वे वारिते पुरुषसम्बन्धस्य विद्यामयक्रत्वङ्गत्वद्वारेण निर्वाह्यत्वात् क्रत्वर्थत्वे पुरुषसम्बन्धाभावादिति चेत् । मैवम् । आर्थवादिकश्रुतिलिंगवाक्यानां विद्यामयक्रतुविधिकल्पनया प्रकरणप्राप्तक्रत्वनुप्रवेशबाधकत्वायोगात् । अतोऽबधारणादिकं बाह्यसाधनानपेक्षापरत्वादिना कथञ्चिन्निरुह्यम् । ननु प्रकरणे इष्टकचितेऽग्नौ समर्पिते तदवरुद्धे क्रतौ कथं विद्यामयस्याग्नेरवकाश इति चेत्, तेन विकल्पो भविष्यति । नन्वेककार्याणां विकल्पः । नचेष्टकचितस्याग्नेः कार्यमाहवनीयधारणं विद्यामयोग्निः कर्तुं शक्नोतीति चेत् उच्यते । नाग्निः क्रत्वंगम् । किं तु गोदोहनवत् फलार्थगुणः । 'अभागिप्रतिषेधा'दित्यर्थवादाधिकरणसूत्रे वार्तिककारैः 'पशुकामश्चिन्वीते' ति श्रुतिमुदाहृत्य तथा निर्णीतत्वात् । तथा च क्रियामयाग्नेः कार्यं पशुफलं विद्यामयाग्निनापि भवितुमर्हतीति न विकल्पानुपपत्तिः । तथाऽपि मानसस्य विद्यामयाग्नेः कथं क्रियामयक्रत्वंगत्वमिति चेत् मानसग्रहवदिति ब्रूमः । तथा हि - द्वादशाहे दशमेऽहनि 'अनया त्वा पृथिव्या पात्रेण समुद्रं रसया प्रजापतये त्वा जुष्टं गृह्णामी'ति मन्त्रग्राह्यः पृथिवीपात्रत्वादिध्यानयुक्तो मानसग्रहः श्रूयते । स च 'पत्नीसंयाज्यमानसाय प्रसर्पन्ती'ति विहितो दशमस्याह्नोऽङ्गमिति पूर्वतंत्रे व्यवस्थापितम् । तथैव विद्यामयस्याग्नेः क्रियामयक्रत्वंगत्वं घटत इति न काचिदनुपपत्तिः । अपि च 'तेषामेकैक एव तावान् यावानसौ पूर्व' इति मनश्चितादीनां मध्ये एकैक एव विद्यामयोऽग्निः पूर्वप्रस्तुतेष्टकचिताग्निसमानवीर्य इति अतिदेशोऽपीष्टकचिताग्न्येककार्यत्वेन क्रियामयक्रत्वनुप्रवेशं गमयति । तस्मात् क्रियामयक्रत्वंगान्येव मनश्चितादय इति । एवं प्राप्ते सिद्धान्तः - अवधारणादिभिर्मनश्चितादयो विद्यामयक्रत्वङ्गानि। न च बाह्यसाधनानपेक्षमवधारणम्। विद्याबाह्यानपेक्षत्वस्य स्वतस्सिद्धत्वेन तद्विषयत्वे वैयर्थ्यात्। न तु विद्यामयक्रतोरसिद्धिः । श्रुतविध्युद्देशानामर्थवादानामन्यार्थदर्शनरूपत्वेपि अश्रुतविध्युद्देशेषु मानसस्तोत्रशस्त्रादिषु 'वचनानि त्वपूर्वत्वा'दिति न्यायात् विधिकल्पनावश्यम्भावेन तत एव तदंगस्य विद्यामयक्रतोरपि कल्प्यत्वात् । सोमे वचनाद्भक्षो न विद्यत इति । पूर्वतन्त्राधिकरणे हि सोमे शेषभक्षो नास्ति वचनाभावात् । 'सर्वतः परिहारमाश्विनं भक्षयती'त्यादिवचनानां गुणविधानार्थत्वात् । न च गुणविधानस्य भक्षणविधिमन्तरेणानुपपत्तिः । तस्यैच्छिकभक्षणाश्रयत्वोपपत्तेः । 'प्राङ्मुखोन्नानि भुञ्जीते'त्यादिवचनविधेयदिङ्नियमादीनामैच्छिकभोजनाद्याश्रयत्वदर्शनात् इति पूर्वपक्षं कृत्वा विशिष्टविधिरूपाण्येव तानि भक्षणस्याप्यपूर्वत्वा'दिति सूत्रेण सिद्धांतितम् । किंच स्तोत्रशस्त्रादिवत् भक्षणादिकमपि मानसमिह विधेयं 'यत्किंचन यज्ञे कर्म क्रियते यत्किं च न यज्ञीयं कर्मे'ति द्विरुक्त्या यज्ञानुबन्धि यद्गुणजातं तस्य सर्वस्यापि ग्रहणात् । तेन भक्षणयुक्तफलचमसवदभिषवयुक्तपूतीकवच्च क्रत्वर्थं भवत् कथं वारणीयम् । नच तैर्विकल्पसम्भवः । मानसभक्षणस्य क्रियामयकार्यत्वाभावात् । तस्माद्यथा दहरविद्यादि क्रियामयात्क्रतोः पृथग्भूतं तथा यज्ञानुबन्धिभिर्विद्यामयग्रहस्तोत्रशस्त्रादिभिर्विद्यामयः क्रतुरनुवादसरूपविधिकल्प्योऽवगम्यमानः पृथग्भूतः । न च तस्य फलाश्रवणाद्वैयर्थ्यम् । 'इत्यतिदेशेनेष्टकचितस्याग्नेः स्वक्रतुद्वारेण यत्फलं तदेव मनश्चितादीनामिष्टकचिताग्निसाम्यावगमात्तद्वत्क्रियानुप्रवेशः । यतः कुतश्चित्साम्यादतिदेशोपपत्त्या सर्वसाम्यानपेक्षणात् । न हि मनश्चिदादिब्राह्मणात् पूर्वब्राह्मणे 'स एष एव मृत्यु'रित्यादित्ये मृत्युशब्दो यत्किंचित्संहर्तृत्वमादित्यस्याप्यस्तीति तावन्मात्रेणापर्याप्तस्तस्य मृत्युलोकावस्थितिमप्यपेक्षते । नन्विह यदि विद्यामयः क्रतुर्विवक्षितः, तदंगत्वं च मनश्चितादीनां, तदाऽग्रे बृहदारण्यक एवैतदाम्नानं स्यात् । न त्वग्निरहस्ये । अतोऽग्निरहस्याम्नानात् प्रकृतक्रियामयक्रत्वंगतावगम्यत इति चेत् । नायं नियमः, यद्बृहदारण्यक एव विद्यानामाम्नानमिति परेण ब्राह्मणेन 'अयं वाव लोक' इति चितेऽग्नौ पृथिवीदृष्टिविधानस्य 'अश्मन्नूर्जमिति परिषिंचती'ति विहिताग्निपरिषेचनजले समुद्रजलदृष्टिविधेः मनुष्या यजुष्मत्य इष्टका इत्यादिनाऽग्न्यनुबन्धिषु भूलोकानुबंधिवस्तुविशेषदृष्टिविधीनां च दर्शनात् । एवं विद्यानामप्यग्निरहस्ये समाम्नानं मनश्चिदादिसंपादनीयानामग्न्यंगानां भूयस्त्वात् । सांगेष्टकचिताग्निसमाम्नानसन्निधानेन हि तेषामवगमे बुद्धिसौकर्यं भवति । अतस्तत्सन्निधाने मनश्चिताद्यनुबन्धः इति ॥   \nसंग्रहकारिके ।   \nप्रस्तुतेष्टकचितेन हि क्रतौ धीपदं यदि मनश्चिदादिकः । अङ्गभावमयति क्रियामये द्वादशाहइव मानसग्रहः ॥   \nअस्य तावदवधारणादिकं वारयत्यनुमितां क्रियाङ्गताम् । धीमयः क्रतुरिहास्ति कल्पितस्तेन सोऽयमयते तदङ्गताम् ॥  \n॥ इति पूर्वविकल्पाधिकरणम् ॥20॥"
                            }
                        ]
                    },
                    {
                        "verse_number": 35,
                        "original_text": "Adhikarana 3.3.21 शरीरेभावाधिकरणम्\nएक आत्मनः शरीरे भावात्॥3.3.51॥\nव्यतिरेकस्तद्भावित्वान्न तूपलब्धिवत्॥3.3.52॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.21 शरीरेभावाधिकरणम्\nसर्वासु परविद्यासूपास्योपासनस्वरूपवदुपासकस्वरूपस्यापि ज्ञातव्यत्वमुक्त्तम्, \"त्रयाणामेव चैवमुपन्यासः प्रश्नश्च\" इति वक्ष्यति चास्य प्रत्यगात्मनः परमात्मात्मकत्वेनानुसन्धानम् \"आत्मेति तूपगच्छन्ति ग्राहयन्ति च\" इति किमयं प्रत्यगात्माज्ञाता कर्त्ता भोक्त्तेहामुत्र सञ्चारक्षमोऽनुसन्धेयः? उत प्रजापतिवांक्योदितापहतपाष्मत्वादिस्वरूपः? किं युक्त्तम्, ज्ञातृत्वाद्याकारमात्र इत्येके मन्यन्ते कुतः- अस्योपासकस्यात्मनः शरीरे भावात् आत्मनः शरीरे वर्त्तमानस्य तादृशमेव रूपं तावतैवानुसन्धानेन तत्फलसिद्धयुपपत्तेश्च न हि कर्मस्वधिकृतानां स्वर्गादिफलार्थिनां ज्ञातृत्वाद्यतिरेकेण फलानुभवदशायां यादृशं रूपं तादृशं रूपं साधनानुष्टानदशायामनुसन्धातव्यम्, तावतैव साधनानुष्ठान तत्फलयोः सिद्धेरतिरिक्त्तानुसन्धाने प्रयोजनाभावात्तदविशेषादिहापि तथैव ननु चात्र \"यथाक्रतुरस्मिँल्लोके पुरुषो भवति तथेतः प्रेत्य भवति\" इति विशेषवचनादपहतपाष्मत्वाद्याकर एवानुसन्धातव्य इत्यवगम्यते; नैवम् \"तं यथा यथोपासते\" इत्युपास्यविषयत्वात्तस्य एवं प्राप्ते प्रचक्ष्महे। 51।\nन त्वेतदस्ति यज्ज्ञातृत्वाद्याकार एवानुसन्धेय इति, अस्यात्मनः संसारदशायां मोक्षदशायां यो व्यतिरेकः सऽपहतपाष्मत्वादिकोऽनुसन्धेयः अस्य मोक्षदशायां यादृशं रूपं तादृग्रूप एवोपासनवेलायामात्माऽनुसन्धेय इत्यर्थः कुतः तद्भावभावित्वात्तद्रूपापत्तेः, \"यथाक्रतुरस्मिल्लोके पुरुषो भवति तथेतः प्रेत्य भवति तं यथा यथोपासते तथैव भवति\" इति यथोपासनमेव हि प्राप्तिः श्रूयते, न च परस्वरूपमात्रविषयमेवेदमिति वक्त्तुं शक्यते, प्रत्यगात्मनोऽप्युपास्यभूतपरब्रह्मशरीरतयोपास्यकोटिनिक्षिप्तत्वात्, अतः प्रजापतिवाक्योदितापहतपाष्मत्वादिगुणक्रप्रत्यगात्मशरीरपरमात्मोपासनस्य तथा रूपमेव प्राप्यमित्युक्त्तं भवति, अत एव \"एवं क्रतुरिहामुं लोकं प्रेत्याऽभिसम्भाविताऽस्मि\" इत्युच्यते, तस्मात्प्रत्यगात्मा प्राप्याकार एवानुसन्धेयः उपलब्धिवत्ब्रह्मोपलब्धिवत्, यथा ब्रह्मोपलब्धिर्विहिता यथाऽवस्थितब्रह्मस्वरूपविषया तथाऽऽत्मोपलब्धिरपि यथाऽवस्थितात्मस्वरूपविषयेत्यर्थः कर्मस्वात्मस्वरूपानुसन्धानं कमर्ाङ्गम्, \"यजेत स्वर्गकामः\" इति कर्मानुष्ठानमेव हि फलाय चोद्यते, देहातिरिक्त्तज्ञातृत्वाद्याकारात्मावगातिः कालान्तरभाविफलसाधनकर्माधिकारार्थेति तावन्मात्रमेव तत्रापेक्षितमिति न किञ्चिदपहीनम्। 52।\n।। शरीरेभावाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.21 शरीरेभावाधिकरणम्\nप्रत्यगात्मन आत्मतया हि परमात्मोपास्यः; उपासकस्यापि स्वरूपमुपास्योपासनस्वरूपवत् ज्ञातव्यमित्युक्तम् “त्रयाणामित्यादिना; वक्ष्यते च “आत्मेति तूपगच्छन्तीति तत्र किं प्रत्यगात्मनश्शरीरे वर्तमानस्य कर्तृत्वभोक्तृत्वादिविशिष्टं रूपमनुसन्धेयम्, उत प्रजापतिवाक्योदितापहतपाप्मत्वादिगुणकं यथावस्थितं रूपमिति संशयः शरीरे वर्तमानस्य यादृशं रूपम्, तदेवानुसन्धेयमिति पूर्वः पक्षः, कर्मविधिष्विवोपासनविधिष्वपि तावतैव साधनानुष्ठानफलानुभवयोस्संभवात् “यथाक्रतुरस्मिंल्लोके पुरुषो भवतीति तु “तं यथायथोपासते” इत्यनेनैकार्थ्यात्परमात्मविषयम् राद्धान्तस्तु - “तत्त्वमसि “स त आत्माऽन्तर्याम्यमृतः” इति प्रत्यगात्मन आत्मतयैव परमात्मोपास्य इति प्रत्यगात्मनस्स्वरूपमप्युपासनान्तर्गतम् “परं ज्योतिरुपसंपद्य स्वेन रूपेणाभिनिष्पद्यते” इति यथावस्थितात्मस्वरूपस्यैव ब्रह्मानुभवः फलमित्यतः “यथाक्रतुरस्मिंल्लोके पुरुषो भवतीति न परमात्ममात्रविषयम्; अपि तु प्रत्यगात्मात्मभूतोपास्यविषयमिति प्रजापतिवाक्योदितं यथावस्थितस्वरूपमेवानुसन्धेयम्; अन्यथा प्राप्योपास्ययोः प्रकारभेदात्” यथाक्रतुरस्मिन्निति विरुध्यते “यजेत स्वर्गकामः इत्यादिकर्मविधौ तु कर्तृस्वरूपानुसन्धानं न साधनान्तर्गतमिति विशेषः सूत्रार्थस्तु - कर्तृत्वादिविशिष्टमेवात्मनस्स्वरूपमनुसन्धेयमित्येके मन्यन्ते; कुतः? शरीरे वर्तमानस्योपासितुरात्मनस्तथाभावात् ॥\nन कर्तृत्वादिविशिष्टमनुसन्धेयम्, अपि तु सांसारिकस्वरूपान्मुक्तस्वरूपस्य यो व्यतिरेकः, सोऽनुसन्धेयः; कुतः? तथोपासनभावभावित्वात्तद्व्यतिरिक्तस्वरूपप्राप्तेः “यथाक्रतुरस्मिंल्लोके पुरुषो भवतीति ह्याह उपलब्धिवत् - यथा ब्रह्मस्वरूपोपलब्धिर्यथावस्थितब्रह्मानुसन्धानयुक्तस्यैव, तथा आत्मोपलब्धिरपि ॥ इति शरीरेभावाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.21 शरीरेभावाधिकरणम्\nशरीरे वर्तमानत्वादुपासितुः, तस्य च कर्तुत्वभोक्तृत्वादिस्वरूपत्वात् तथावस्थितस्यात्मतया परविद्यासु परमात्मोपास्य इत्येके मन्यन्ते।।\nनैवं यत् कर्तृत्वादिस्वरूपस्यैवोपासितुरात्मतया परमात्मानुसंधेय इति ; अपितूपासितुः सांसारिकस्वभावान्मुक्तस्वरूपस्य योव्यतिरेको ऽपहतपाप्मत्वादिगुणकरूपः सोऽनुसंधेयः, तथानुसंधानभावभावित्वात्  तत्स्वरूपोपलब्धः। यथावस्थितस्वरूपब्रह्मानुसंधानभाविनी हि ब्रह्मोपलब्धिः ; तद्वत् ; \"यथाक्रतुरस्मिन् लोके पुरुषः\" इत्यादिश्रुतेः।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.21 शरीरेभावाधिकरणम्\n।। एक आत्मनः शरीरेभावात् ।। 51 ।। पूवाधिकरणं प्रासङ्गिकम्, अतस्तत्पूर्वाधिकरणेन सङ्गतिः, तत्र सर्वविद्यासु भगवत एवोपास्यत्वमुक्त्तम्, तथा प्रत्यगात्माऽप्यनुसन्धेय इति सङ्गतिः सवर्ास्वित्यादिना सूचिता, \"त्रयाणा\" मित्यादिसूत्रे त्रयाणामिति पदमुपायोपेयोपेतृपरं व्याख्यातं भाष्ये, दीपसारयोरुपास्योपासकोपासनपरं व्याख्यातम् एतदभिप्रायेणाह - सर्वास्विति । सिद्धन्ते प्रत्यगात्मन उपास्यकोटिनिक्षपस्य वक्ष्यमाणत्वात् तदुपयोगित्वेनाह -\nवक्ष्यति चेति । सूत्रद्वयोक्त्तार्थोपजविनेनेमधिकरणं प्रवर्त्तत इत्यर्थः । परमात्मशरीरत्वेनानुसन्धेयः प्रत्यगात्मा किं ज्ञातृत्वकर्तत्वं भोक्त्तृत्वमात्राकारोऽनुसन्धेयः? उतापहतपाष्मत्वाद्याकारः, किं यथाक्रतुरिति यथोपासनप्राप्तिवचनं परविषयम्? उत प्रत्यगात्मविषयमपि भवतीति, \"तं यथा यथोपासते\" इति तच्छब्दः किं परमात्ममात्रपरः? उत जीवशरीरकपरमात्मपरः? इति, परमात्ममात्रपरत्वे यथोपासनप्राप्तिवचनस्य परविषयत्वात् ज्ञातृत्वादिमात्राकारेण प्रत्यगात्माऽनुसन्धेयः, जीवशरीरकपरमात्मपरत्वे यथाक्रतुरिति श्रुतेर्विशेषणभूतजीवांशविषयत्वस्यापि सम्भवात् अपहतपाष्मत्वाद्याकारृोनुसन्धेयः स्यात्, शरीरस्यस्य रूपं तादृशमस्तु, ततः किं तथाऽनुसन्धानस्येत्यत्राह - तावतैवेति । फलसिद्धयुपपत्तिं दर्शयति - नहीति । तावता फलसिध्द्यनुपपत्तिमुखेनचोदयति - ननु चेति । विषयव्यवस्थया परिहरति - नैवमिति । एवं प्राप्त इति ।। 51 ।।\n।। व्यतिरेकस्तद्भावभावित्वान्न तूपलब्धिवत् ।। 52 ।। व्यतिरेक इत्युक्त्ते धर्ममात्रस्यानुसन्धेयत्वशङ्कानिवृत्त्यर्थमाह - अस्य मोक्षदशायामिति । तद्भावभावित्वात् तद्रूपपत्तेरिति - अपहतपाष्मत्वादिरूपापत्तेः तथाऽनुसन्धानसद्भावभावित्वादित्यर्थः । न चेत्यादि - यथोपासनफलनुतिर्न विशेष्यमात्रविषया, अपि तु विशिष्टविषयेत्यर्थः । फलतिमर्थमाह - अत इति । तस्मात् ब्रह्मगुणानामिव शुद्धस्वरूपस्यापि ब्रह्मविशेषणत्वात्तदनुसन्धेयमित्यर्थः । \"तं यथा यथोपासते\" इत्यत्र तच्छब्दो विशिष्टविषय इति भावः । अत एवेति - प्राप्याकारस्यानुसन्धेयत्वादेव हि प्राप्यचिन्तनमुच्यत इत्यर्थः ।\nपरे चापरे च दहात्मभेदस्यमर्थनपरमधिकरणं व्याचक्षते, तदयुक्त्तम्,पादसङ्गत्यभावात्, उपासनेषु गुणोपसंहारानुपसंहारचिन्तनं हि पादकृत्यम्, प्रासाङ्गिकचिन्तनमपि शास्त्ररम्भे करणीयम्, देहस्यैवात्मत्वे शास्त्रस्यानारम्भणीयत्वात् । ये पुनः साधनचतुष्टयं पूर्ववृत्तं वदन्ति तेषाम् \"अथातो ब्रह्मजिज्ञासे\"त्यस्मात्पूर्वमेव निवेशनीयम्, देहोत्तीर्णनित्यात्मविवेकस्य नित्यानित्यवस्तुविवेकान्तर्गतत्वात्, इहामुत्र फलभोगविरागमुमुक्षुत्वयोस्तन्मूलत्वाच्च । ऐकशास्त्र्यं वदतामपि धर्मजिज्ञासायाः पूर्वमेव देहात्मविवेकः प्रसजेदिति चेत्- न, माणवकहितैषिभिः पित्रादिभिरध्ययने कारिते सत्यापातप्रतीत्यवगतविलक्षणस्वर्गादिफलरागात् नित्यानित्यसन्दहेऽपि तदुपपत्त्यनुपपत्तिनिरूपणाय स्वयमेव शास्त्रप्रवृत्त्युपपत्तेर्देहव्यतिरेकनिश्चयानपेक्षत्वात्, प्रवृत्तस्य च देहातिरेकनिश्चयो भवेत्वेव \"स एष यज्ञायुधी यजमानोऽञ्जसा स्वर्गं लोकमेति\" इत्यत्र लोकान्तरप्राप्तुरात्मनो देहातिरेकस्यापि निरूपितत्वात्, \"शारीरके वक्ष्यामः\" इति वृत्तिकारोक्त्तिस्तु न देहातिरेकमात्राभिप्राया, किन्तु जडत्वज्ञानात्मकत्वस्थूलत्वविभूत्वाणुत्वाद्यकारविषयः मन्तव्या ।\nअन्ये तु ब्रह्माहमस्मीत्युपासने स्थूलत्वाद्याकारोऽहं ब्रह्मेत्येवमनुसन्धेयम्, मानसप्रतिपत्तेर्दृष्टसजातीयाकाराविकल्पितविषयत्वनियमात्, स्वर्णमात्रमित्युक्त्तेऽपि कुण्डलत्रिकोणचतुरत्राद्याकारेण विना स्वर्णप्रतीत्यनुपपत्तेः नीरूपं ब्रह्मेत्युक्त्तेऽपि दीपादिवन्नीलपीताद्यवच्छेदेन विना प्रतीत्यनुपपत्तेश्च, स्थूलत्वाद्याकारेण विनात्मप्रतिपत्तेर्विधातुमशक्यत्वादिति पूर्वपक्षं कृत्वा देहातिरेकः प्रतिपत्तत्त्यः, तं स्वाच्छरीरात् प्रवृहेग्मुञ्जादिवेषीका\"मित्यादिशास्त्रप्रवृत्तेः शरीरव्यतिरेकभावभावित्वात् । न च निराकरप्रतीत्यनुपपत्तिः, सन्तमसन्तं वा कञ्चन नीलपीताद्याकारमवर्जनीयं मनः स्वयमेव ग्रहीष्यति, न च मिथ्याप्रतिपत्तिर्दोषः अन्यथा तत्प्रतीत्यनुपपत्तेः, अङ्गुष्ठमात्रो रवितुल्यरूप इत्यादिराकारश्च शास्त्रोपदिष्यः परस्य च महारजनाद्याकरोपदेशात् जीवस्यापि तुल्यस्वभावत्वात् तादात्म्बध्यानसौकर्याय तथाऽनुसन्धेयः सम्भूत्युपासनेषु, विनाशोपासनेष्वस्तित्वमुपवोराकारः, \"अस्तीत्येवोपलब्धव्यस्तत्त्वभावेन चोभयो\"रिति श्रवणात्, अतो देहातिरिक्त्त आत्मा ब्रह्माऽहमस्तीति प्रतिपत्तव्य इति सिद्धान्तयन्ति, तदयुक्त्तम्, स्थूलत्वादिविरहेणापि सुस्वादिविशिष्टात्मावभासदर्शनादशक्यविधानत्वाप्रसक्त्तेः । ननु सुखदुःखादयोऽप्यौपाधिका।, निरुपाधिकस्वरूपं दुरनुसन्धामिति चेत्- सत्यम्, तत् कदेति निरूपणीयम्, शुभाश्रयध्यानेन मनःपरिशोधनात् पूर्वं हि तत् तदा चाहं ब्रह्मेत्युपासनमविहितम् अशक्यत्वादेव, यदा तु शुभाश्रयसंशीलनपरिशोधितमुपदेशसहकृतं च मनः- तदा निरुपाधिकस्वरूपानुसन्धानक्षममिति नाशक्यविधिः, अत एव सिद्धान्ते मिथ्याभूतस्य यस्य कस्यचिदाकारस्यावलम्बनेऽपि न दोष इति कल्पनमप्ययुक्त्तम्, नीलपीताद्याकारेणात्मानुसन्धानं परिशुद्धात्मसाक्षात्कारस्य न दृष्टोपकारकं विरुद्धत्वात्, अदृष्टोपकारकत्वं तु निष्प्रमाणकम्, रवितुल्यरूपतोक्त्तिः प्रकाशस्वरूपताऽभिप्राया \"यथा प्रकाशयत्येक\" इति व्याख्यातत्वात् । यदि यत्किञ्चिन्नीलपीताद्याकाराबलम्बनेन चिन्त्यमिति सिद्धान्तः, तर्हि पूर्वपक्षसिद्धान्तयोरवैषम्यमेव स्यात्, महारजनाद्याकारेण तादात्म्यानुसन्धानमप्ययुक्त्तं तस्येश्वराकारत्वात्, घटशरावयोरिव, तुल्यरूपयोर्देवदत्तयज्ञदत्तयोरिव च, जीवेश्वरयोस्तादात्म्यानुपपत्तेः सम्भूत्युपासने, विनाशोपासने चास्तित्वमुभययोराकार इत्यपि दुरुक्त्तम्, जीवब्रह्मतादात्म्यज्ञानस्य जडजीवतादात्म्यानुसन्धानस्य च वैषम्याभावात्, असाधारणाकारानुसन्धाने हि वैषम्यसिद्धिः, सत्ता च सर्वसाधारणी, सदस्मीत्यनुसन्धाने च शास्त्रवैयर्थ्यम्, न ह्मसदस्मीति कश्चिदात्मानं जानाति, असाधारणाकारानुसन्धाने च भेद एवानुसंहितः स्यात् न तु तादात्म्यम्, असाधारणाकारप्रतिपन्नयोर्जीवपरयोः साधारणाकारानुसन्धानमेव तादात्म्यप्रतिपत्तिरिति चेतर्हि खण्डो मुण्डो गौरितिवदेकजातीयत्वमेवानुसंहितं स्यात्, ततश्च तादात्म्यविधानवैयर्त्यम्, न हि साधारणाकारविधुरं किञ्चित् द्रव्यमस्ति \"अस्तीत्येवोपलब्धव्यः\" इति श्रुतिस्तु जन्मादिभावविकारराहित्यविषया, न सन्मात्रं ब्रह्मेत्येवंपरा, अतो यताभाष्यमेवाधिकरणं युक्त्तम् ।। 52 ।।\n।। शरीरेभावाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.21 शरीरेभावाधिकरणम्\n57. तत्कालाकारिणस्स्यादहमिति भजने कञ्चुकस्यात्मनो धीः  \n आसत्तेर्मामुपास्स्वेत्युदितवदिति चेन्नान्यथा सन्निकर्षात् ।  \n शुद्धो ह्यात्मात्र साध्यः फलमतिरविनाभाविनी बोद्धृकृत्ये  \n बुद्ध्यासन्नेऽन्तरङ्गे सति विधिनियता तत्क्रतुन्यायसिद्धिः ।।\n58. कर्तुर्भोक्तृत्वमात्रं गणयितुमुचितं दृष्टभोगार्थयत्ने  \n स्वर्गाद्यर्थेऽन्यदेहानुगतिरपि परं स्वाधिकारानुविद्धा ।  \n मुक्त्यर्थे प्राप्त्यवस्थाप्रणिधिकथनतस्तत्क्रतुन्यायवाचां  \n तद्युक्तोपास्यरूपं विषय इति कुतोऽतिप्रसङ्गादिशङ्का ।।\n59. विद्याभेदेषु वेद्याकृतिविषमतया यावदुक्तेऽपि चिन्त्ये  \nप्राप्यं सर्वोपपन्नं खलु तदिह कथं प्राप्यचिन्तानिषेधः ।  \nतस्माद्बद्धस्य चिन्तास्त्विति न कलुषितो नह्यहंशब्दमुख्यः  \nप्राजापत्यात्तु वाक्यादकलुषदशया भावनीयत्वसिद्धिः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.21 शरीरेभावाधिकरणम्\n57. अत्र पूर्वाधिकरणं प्रसङ्गादायातम्, तत्पूर्वाधिकरणेन सङ्गतिर्भाष्यकारैरेवोक्ता ''सर्वासु परविद्यासूपास्योपासनस्वरूपवदुपासकस्वरूपस्यापि ज्ञातव्यत्वमुक्तम्, 'त्रयाणामेव चैवमुपन्यासः प्रश्नश्च' इति । वक्ष्यति चास्य प्रत्यगात्मनः परमात्मात्मकत्वेनानुसन्धानं 'आत्मेति तूपगच्छन्ति ग्राहयन्ति च' इति । किमयं प्रत्यगात्मा ज्ञाता कर्ता भोक्तेहामुत्र सञ्चारक्षमोऽनुसन्धेयः, उत प्रजापतिवाक्योदितापहतपाप्मत्वादिस्वरूपः\" इति । अयमत्र भावः - लिङ्गभूयस्त्वाधिकरणे सर्वविद्योपास्यस्य नारायणस्य निरूपणं कृतम्, अधुना सर्वास्वपि विद्यासूपासकस्य च उपास्यविशेषणभूततया स्वयमप्यनुसन्धेयस्य जीवस्य स्वरूपं निरूप्यत इति । तदर्थविचारस्तु - 'अहं ब्रह्मास्मि' इति परमात्मशरीरतया प्रत्यगात्मानुसन्धेयः, स किं ज्ञातृत्वकर्तृत्वभोक्तृत्वाद्याकारोऽनुसन्धेयः, उत प्रजापतिवाक्योक्तापहतपाप्मत्वाद्याकारेणानुसन्धेय इति । तदर्थं विचार्यते - किं 'यथाक्रतुरस्मिंल्लोके' इति यथोपासनं प्राप्तिरिति वचनं परमात्ममात्रविषयम्, उत प्रत्यगात्मविषयमपीति । किं 'तं यथायथोपासते तथैव भवति' इति तच्छब्दनिर्देशो यथोपासनं प्राप्तिरिति वचनस्य परमात्मपरतामवगमयति नेति । किमत्र तच्छब्दो जीवशरीरपरमात्मपरः, उत परमात्ममात्रपर इति । अत्र पूर्वपक्षमारचयति - तत्कालाकारिण इति । 'त्वं वा अहमस्मि भगवो देवते' इत्यादिभिरहंग्रहेण भगवदुपासनमुक्तम्, अहमिति बुद्धिस्तु तत्कालाकारयुक्त एवात्मनि वर्तते । तेनाहमिति परमात्मभजने कञ्चुकभूतस्य जीवस्य धीस्तत्कालाकारेण युक्तस्य जीवस्य स्यात् । तेन कर्तृत्वभोक्तृत्वादियुक्तजीवात्मस्वरूपमेवोपासनदशायामनुसन्धेयमिति । तदिदमाह - आसत्तेरिति । सन्निहितत्वादुपासनदशायामित्यर्थः । तत्र दृष्टान्तमाह - मामुपास्स्वेत्युदितवदिति । यथा प्रतर्दनविद्यायामिन्द्रेण मामुपास्वेत्युक्ते तादात्विकसहस्राक्षत्वादियुक्त एवोपास्यः, न पुनरागामिमुक्ताकारयुक्तः, तद्वदत्रापीति । तदिदं निराकरोति - नेति । तत्र हेतुमाह - अन्यथेति । प्रकारान्तरेण सन्निकर्षस्य विद्यमानत्वादित्यर्थः । तदेव प्रकारान्तरमुपपादयति - शुद्ध इति । द्वे हि रूपे जीवस्य शुद्धमशुद्धञ्च । यत् शुद्धं तदेवोपादेयम् । यदेवोपादेयं तदेवोपासनदशायामनुसन्धेयम्; यथोपासनं फलस्यैव श्रुतिभिराम्नातत्वात् । तेन शुद्धमेव रूपं बुद्धिसन्निहितमित्युपपादयितुं शुद्धस्यैव रूपस्य फलत्वं तावदाह - शुद्धो ह्यात्मात्र साध्य इति । अस्तु शुद्धस्य फलत्वम्, अथापि कथं तस्य बुद्धिसन्निहितत्वमित्यत्राह - फलमितिरिति । 'ज्योतिष्टोमेन स्वर्गकामो यजेत' इत्यादौ स्वर्गफलानुसन्धानेन हि स्वर्गार्थप्रवृत्तिः, एवमत्रापि फलभूतशुद्धस्वरूपानुसन्धानसाहित्येनैवोपासनप्रवृत्तिरिति बुद्धिसन्निहितत्वसिद्धिश्शुद्धस्यैव रूपस्य । अत्र तत्क्रतुन्यायोऽप्यमुमेवार्थं विशदमुपपादयतीत्याह - बुद्ध्यासन्न इति । बुद्ध्यासन्नेऽन्तरङ्गे सति शुद्धस्वरूपे तत्क्रतुन्यायसिद्धिः प्रमाणेन नियमिता भवति । अतश्शुद्धमेव स्वरूपमनुसन्धेयमित्यर्थः ॥58. ननु कर्तुर्यथावस्थितात्मस्वरूपमनुसन्धेयमित्युक्ते कर्मकाण्डे कर्मकर्तुरपि तादृशमेव रूपमनुसन्धेयं स्यात्, एवञ्च तत्रैव जीवस्वरूपयाथात्म्ये निरूपिते निरर्थक एव वेदान्तशास्त्रे जीवस्वरूपनिरूपणविस्तरस्स्यादित्याशङ्कापरिहारार्थं लौकिकवैदिकाद्यनुष्ठानकर्तृभूतजीवस्वरूपानुसन्धानविभागं विशदमेव दर्शयति - कर्तुरिति । त्रिविधो हि कर्ता, लौकिकं शयनासनभोजनकृष्यादिकं कर्म कश्चित् करोति, परस्तु यागदानहोमादिकं वैदिकं कर्म । तृतीयः पुनः परब्रह्मोपासनं परमपुरुषार्थप्राप्तिहेतुभूतम् । त्रिष्वप्यधिकारिषु कर्तृत्वानुसन्धानमस्त्येव । तत्र प्रथममाह - दृष्टेति । दृष्टभोगार्थयत्ने भोक्ता कश्चिदस्तीत्येतावन्मात्रमेव गणयितुमुचितम् । स पुनर्देहो वा देहातिरिक्तो वेति विशेषनिश्चयो नास्ति, अनुपयोगात् । दृश्यन्ते हि देहातिरिक्तात्मस्थैर्यपरिज्ञानविधुराणामपि पामराणां स्वाभिमतप्राप्तिहेतवः प्रवृत्तयश्शतशस्सहस्रशोऽपि । अथ द्वितीयं प्रकटयति - स्वर्गादीति । अयमत्र शब्दार्थः - स्वर्गाद्यर्थे कर्मणि स्वाधिकारानुविद्धा ब्राह्मणत्वादिस्वाधिकारानुविद्धा कालान्तरसम्बन्धिफलसम्बन्धानुविद्धैव देहान्तरानुगतिरात्मनो गणयितुमुचिता । नैतावता वेदान्तवेद्यार्थसिद्धिः । तृतीयमपि पक्षमाह - मुक्त्यर्थ इति । मुक्त्यर्थे पुनरुपासने प्राप्त्यवस्थाप्रणिधिकथनतः उपासनदशायां चिन्तनीयत्वकथनेन तत्क्रतुन्यायवाचा यत् चिन्त्यं तदेव प्राप्यमित्यर्थो गमित इति ज्ञापित इति अतिप्रसङ्गादिशङ्का नास्त्येव । अयमत्र भावः - वेदान्त एव हि तत्क्रतुन्यायो विशेषतः ख्यापितः, न पुनः कर्मकाण़्डे, तेनोपासनदशायां प्राप्त्यवस्थानुसन्धानं नियमेन कर्तव्यम् । कर्मकाण्डे तु कालान्तरभाविस्वर्गादिफलभोक्तृत्वानुरूपस्थैर्यानुसन्धानमात्रं कर्मारम्भे कर्तव्यमिति ॥59. अत्र कश्चिच्चोदयति - विद्याभेदेषु वेद्याकाराणां विषमत्वात् यावदुक्तमेव चिन्त्यम्, अन्यथा परस्परसङ्करप्रसङ्गात् । प्राप्यं पुनरुभयविभूतिविशिष्टम्, तेन बद्धरूपस्यापि सर्वान्तर्गतत्वेन ब्रह्मविशेषणत्वात् प्राप्यत्वमस्त्येव । तत् कथं तस्य रूपस्याप्राप्यत्वात् चिन्तनीयत्वं नास्तीति निषेधः क्रियते । तस्मात् सन्निहितस्य बद्धरूपस्य चिन्तास्त्विति । तदिदमाह - विद्येति । शब्दार्थस्तु - सद्विद्यादहरविद्यादिविद्याविशेषेषु वेद्याकाराणां भिन्नत्वात् यावदुक्तमेव चिन्त्यम् । तत्र ब्रह्मविशेषणतया 'अहं मनुरभवं सूर्यश्च' इत्यहङ्ग्रहोपासनात् जीवस्यापि चिन्तनीयत्वमस्ति, प्राप्यं तु ब्रह्म सर्वविशेषणविशिष्टम्, सर्वशब्दार्थे बद्धस्यापि जीवस्यान्तर्गतत्वात् बद्धरूपमपि ब्रह्मविशेषणत्वादनुसन्धेयमस्तु सन्निहितपरित्यागायोगात् इति । तदेतद्दूषयति - नेति । प्रतिक्षेपमेव विवृणोति - कलुषित इति । अयमर्थः - अहंशब्दार्थो हि मुख्य एवाहङ्ग्रहोपासने ब्रह्मविशेषणतयानुसन्धेयः । तत्तु विशुद्धमेव रूपम् । तेनाहंशब्दश्रुतिविरोधात् कलुषितं रूपं नानुसन्धेयममुख्यत्वात् । किञ्च प्रजापतिवाक्ये हि ब्रह्मविद्याशेषतयानुसन्धेयं जीवात्मस्वरूपमभिधीयते । तत्तु विशुद्धमेव गुणाष्टकविशिष्टमभिहितम् । तस्मात् विशुद्धानुसन्धानमेव जीवस्यापि वेदान्तेषूपासनदशायां विहितमिति नाशुद्धरूपचिन्तनप्रसङ्गः । अत एव भगवता पराशरेण योगिध्येयार्थनिर्णये 'हिरण्यगर्भो भगवान्' इत्युपक्रम्य 'अशुद्धास्ते समस्तास्तु देवाद्याः कर्मयोनयः' इत्यशुद्धानामचिन्तनीयत्वमुक्तमिति । तदिदमाह - प्राजापत्यादिति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.21 शरीरेभावाधिकरणम्\nपूर्वाधिकरणं प्रासङ्गिकमिति तत्पूर्वाधिकरणेन सङ्गतिरुच्यते। तत्र सर्वासु विद्यासु पर एवानुसन्धेय इत्युक्तम्। तथा तद्विशेषणत्वेनापहतपाप्मत्वादियुक्तः प्रत्यगात्माऽप्यनुस्धेयो निरूप्यत इति। सर्वासु विद्यासु परब्रह्मरूपोपास्यवत् प्रत्यगात्मरूपोपासकोऽपि तद्विशेषणत्वेनानुसन्धेय इति 'आत्मेतितूपगच्छन्ती'ति चतुर्थाध्यायाधिकरणे वक्ष्यते। किमयं प्रत्यगात्मा सांसारिककर्तृत्वभोक्तृत्वादियुक्तोऽनुसन्धेयः, किं वा मुक्तिदशाभाव्यपहतपाप्मत्वादिविशिष्टोऽनुसन्धेय इति तत्क्रतुन्यायस्य प्रत्यागात्मसाधारण्यासाधारण्याभ्यां संशये पूर्वपक्षः। उपासनदशायामुपासकस्य शरीरवर्तमानत्वात्तद्दशानां यद्रूपं तदेवासन्धेयम्। तदनुसन्धानेनैव फलसिध्युपपत्तेः। न हि कर्मठानां स्वर्गार्थिनां\" स्वर्गानुभवदशायां यद्रूपं तत्कर्मानुष्ठानदशायामनुसन्धातव्यम्। तदविशेषादिहापि तथैव। ननु 'यथाक्रतु' रित्यादिविशेषवचनमस्तीति। मैवम्। तस्य 'तं यथायथोपासत' इति वचनांतरानुसारेणोपास्यविषयत्वादिति। सिद्धान्तस्तु। मोक्षदशायां यो विशेषोऽपहतपाप्मत्वादिस्तद्विशिष्टोऽनु- सन्धेयः। जीवस्यापहतपाप्मत्वादिरूपापत्तेस्तत्क्रतुन्यायेन तथानुसन्धानसद्भावभावित्वात्। 'तं यथायथोपासत' इत्यत्र तच्छब्दस्य प्रत्यगात्मविशिष्टविषयत्वात्। प्रत्यगात्मनोऽपि ब्रह्मशरीरतयोपास्यकोटिनिक्षिप्तत्वेन तस्य तद्विशिष्टविषयत्वावश्यम्भावात्। अतो यथोपासनारूपाब्रह्मोपलब्धिर्यथावस्थितब्रह्मस्वरूपविषया तथात्मोपलब्धिरपि यथावस्थितात्मस्वरूपविषयैव वक्तव्या। कर्मस्वात्मस्वरूपानुसन्धानं\" तु न कर्माङ्गम्। कर्मानुष्ठानमात्रं हि स्वर्गादिफलाय चोद्यते देहातिरिक्तामज्ञानमात्रं तत्रापेक्षितमिति वैषम्यम्।। संग्रहकारिका।। विद्यासु जीवः परमात्मनोऽयं विशेषणत्वेन परासु चिंत्यः। कर्तृत्वभोक्तृत्वमुखावरुद्धस्तस्या दशायां हि तदस्ति तस्य।। प्राप्त्यापहतपाप्मत्वप्रमुखैस्सहितो गुणः। चिन्त्योयं तत्क्रतुन्यायाद्विशेषणविशेष्यगात्।। इति शरीरे भावाधिकरणम्।।21।।"
                            }
                        ]
                    },
                    {
                        "verse_number": 36,
                        "original_text": "Adhikarana 3.3.22 अङ्गाववद्धाधिकरणम्\nअङ्गावबद्धास्तु न शाखासु हि प्रतिवेदम्॥3.3.53॥\nमन्त्रादिवद्वाविरोधः॥3.3.54॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.22 अङ्गाववद्धाधिकरणम्\n\"ओमित्येतदक्षरमुद्गीथमुपासीत\" \"लोकेषु पञ्चविधं सामोपासीत\" \"उक्थमुक्थमिति वै प्रजा वदन्ति तदिदमेवोक्थमियमेव पृथिवी\" \"अयं वा व लोक एषोऽग्निचितः\" इत्येवमाद्याः क्रत्वङ्गाश्रया उपासना भवन्ति ताः किं यासु शाखासु श्रूयन्ते, तास्वेव नियताः? उत सर्वासु शाखासु उद्गीथादिषु सम्बध्यन्त इति विचारः सर्ववेदान्तप्रत्ययत्वे स्थित्रेपि प्रतिवेदं स्वरभेदादुद्गीथादयो भिद्यन्त इति तत्र तत्र व्यवतिष्ठेरन्निति युक्त्ता शङ्का किं युक्त्तम्- व्यवतिष्ठेरन्निति कुतः \"उद्गीथमुपासीत\" इति सामान्येनोद्गीथसम्बन्धितया श्रुतायास्तस्यामेव शाखायां स्वरविशेषयुक्त्तस्योद्गीथविशेषस्य सन्निधानात्तस्मन्नेव विशेषे पर्यवसानं युक्त्तमिति एवमाद्यास्तास्वेव शाखासु व्यवतिष्ठेरन्निति एवं प्राप्ते प्रचक्ष्मह- अङ्गावबद्धास्त्विति तु शब्दः पक्षं व्यावर्त्तयति, न ह्युद्गीथाद्यङ्गाववद्धा उपासनास्तास्वेव शाखासु व्यवतिष्ठेरन्, अपि तु प्रतिवेदं सम्भध्येरन्, सर्वासु शाखास्वित्यर्थः हि शब्दो हेतौ यस्माच्छ्रुत्यैवोद्गीथाद्युङ्गमात्राववद्धा।, तस्मात् यत्रोद्गीथादयस्तत्र सर्वत्र सम्बध्येरन् यद्यपि स्वरभेदेनोद्गीथव्यक्त्तयो भिद्यन्ते तथाऽपि सामान्येनोद्गीथश्रुत्या सर्वा व्यक्त्तयः सन्निहिता इति न क्कचिद्व्यवस्थायां प्रमाणमस्ति सर्वशाखाप्रत्ययन्यायेन च सर्वासु शाखासु क्रतुरेकःअतः सर्वासु शाखास्वेकस्य क्रतो सन्निधानात् क्रत्वङ्गभूतोद्गीथादयोऽपि सन्निहिता इति नैकस्य सन्निधिविशेषोऽस्तीति न व्यवस्था। 53।\nवाशब्दश्चार्थे, आदिशब्देन जातिगुणसङ्खयासादृश्यक्रमद्रव्यकर्माणि गृह्यन्ते, यथा मन्त्रादीनामेकैकशाखास्वाम्नातानामपि शेषिणः क्रतोः सर्वशाखास्वेकत्वेन यथायथं श्रुत्यादिभिः सर्वासु शाखासु विनियोगो न विरुध्यते; तद्वदिहाप्यविरोधः। 54।\n।। अङ्गाववद्धाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.22 अङ्गाववद्धाधिकरणम्\n\"ओमित्येतदक्षरमुद्गीथमुपासीत\" इत्युद्गीथादिक्रत्वङ्गाश्रया उपासनाश्श्रूयन्ते ताः किं यासु शाखासु श्रूयन्ते, तास्वेव व्यवस्थिताः उत सर्वासु शाखासु संबद्धा इति संशयः शाखासु स्वरभेदात्प्रतिशाखमुद्गीथभेदेन यत्र श्रूयन्ते, तत्रस्थोद्गीथादेस्सन्निधानात्तेनैवान्विता व्यवस्थिता इति पूर्वः पक्षः राद्धान्तस्तु - यद्यप्युद्गीथव्यक्तिभेदो विद्यते, तथापि तत्रतत्र चोद्गीथजातीयत्वेन संबन्धात्सर्वेषां चोद्गीथजातीयत्वाविशेषात् \"उद्गीथमुपासीते\"ति श्रुत्यैव सर्वसंबन्ध इति सर्वशाखासु संबध्यन्ते सूत्रार्थस्तु - न त्वङ्गावबद्धा उपासनास्तासु शाखासु व्यवस्थिताः, अपि तु प्रतिवेदं सर्वशाखासु संबध्यन्त इत्यर्थः हिर्हेतौ यस्मादुद्गीथजातीयत्वाविशेषेण सर्वसंबन्धः, तस्मादित्यर्थः ॥\nवाशब्दश्चार्थे; यथा मन्त्रादीनां क्रत्वङ्गभूतानामेकैकशाखाभिहितानां सर्वशाखासु क्रतोरेकत्वेन सर्वत्र संबन्धो न विरुध्यते; तद्वच्चाविरोधः ॥ इति अङ्गावबद्धाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.22 अङ्गाववद्धाधिकरणम्\nउद्गीथादिक्रत्वङ्गाश्रया उपासना यासु शाखासु श्रूयन्ते, तास्वेव कार्या इति न ह्यस्ति नियामकम्। अत उद्गीथानुबन्धित्वात् प्रतिशाखं कार्याः।।\nवा शब्दोऽवधारणे। यथा क्रत्वङ्गभूतानां मन्त्राणामेकैकशाखागतानामपि सर्वषाखागतक्रत्वन्वये न विरोध ः, तद्वदिहापि।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.22 अङ्गाववद्धाधिकरणम्\n।। अङ्गाववद्धास्तु न शाखासु हि प्रतिवेदम् ।। 53 ।। यत्र यत्र ब्रह्मण उपास्यत्वं तत्र तत्र शुद्धजीवस्योपास्यत्वमुक्त्तम्, एवं यत्र शाखासूद्गीथाद्यनुप्रवेशः तत्र तत्र सर्वत्र उद्गीथाद्युपासनानुप्रवेशोऽस्ति न वेति शङ्कया सङ्गतिः, उद्गीथाद्युपासनानि किं प्रतिशाक व्यवतिष्ठेरन्? उत नेति, \"उद्गीथमुसीते\"त्युद्गीथशब्दः किमुद्गीथमात्रे वर्त्तते? उत स्वरादिभेदभिन्नोद्गीथे?, किं स्वरादिविशेषविशिष्टोद्गीथव्यक्त्तेः सन्निधिः? उत सर्वोद्गीथव्यक्त्तीनां सन्निधिरिति, व्यक्त्तिविशेषस्य सन्निधिश्चेत् तस्यैवोद्गीथशब्दवाच्यत्वात् तत्तच्छास्वाविशेषेषूपासनव्यवस्था, सर्वव्यक्त्तिसन्निधिश्चेदुद्गीथशब्दस्य उद्गीथमात्रवचित्वात्तद्विषयोपासनानि न व्यवतिष्ठन्त इति, अधिकरणारम्माक्षेपशङ्कां परिहरति - सर्ववेदान्तेति । यथा कर्म चोपासनं च सर्वाखास्वेकं तथोद्गीथस्याप्येकत्वात् सर्वत्रोद्गीथानुसारेण प्राप्दुबन्त्युपासनानीत्यधिकरणारम्भाक्षेपः । उद्गीथादीनां स्वरभेदेन व्यक्त्तिभेदात् तत्तत्स्वरविशेषविशिष्टव्यक्त्तिविषया उपासनाः? उत सर्वोद्गीथव्यक्त्तिविषयाः? इति संशयः स्यदित्याक्षेपसमाधिरित्यर्थः । तस्मिन्नेव विशेष\nइति - लाके गामानयेत्यादिषु सामान्यशब्दानांसन्निहितविशेषपर्यन्तत्वदर्शनादिति भावः । एवं प्राप्त इति - यस्मात् श्रुत्यैवोद्गीताद्यङ्गमात्रविषयाः प्रतीयन्ते इति तस्मेदिव्यर्थः । पूर्वपक्षयुक्त्तिमनूद्य दूषयति - यद्यपीति । न क्कचिद्व्यवस्थायां प्रमाणमस्तीति - गामानयेत्यादिषु सर्वव्यक्त्तीनामानयनायोग्यत्वं व्यक्त्तिविशेषे शब्दस्य व्यवस्थापकम्, न त्वसन्निधिः, सामान्येन व्यक्त्तीनां धीस्थत्वात् धीस्वत्वं हि सन्निधिः, अत्र तु तादृशायोग्यत्वादिव्यवस्थापकाभावात् शब्दस्य स्वतः प्राप्तं सर्वव्यक्त्तिविषयत्वं तिष्ठतीति भावः । सन्निहिताः- बुद्धिस्थाः, अनेन सन्निधेर्व्यवस्थापकत्वमपास्तम् । निरङ्कुशया शब्दशक्त्तया सर्वव्यक्त्तीनां बुद्धिस्थत्वात् । अथार्थस्वभावादपि सर्वोद्गीथव्यक्त्तिसन्निधिमाह - सर्वशाखाप्रत्ययेति । अङ्गिनस्सन्निधानादङ्गान्यपि सन्निहितानि भवन्ति- इत्यर्थः ।। 53 ।।\n।। मन्त्रादिवद्वाऽविरोधः ।। 54 ।। वेदान्तरोत्पन्नानाम् \"अम्नेवैं होत्रं वेतु\" इत्यादिमन्त्राणां वेदान्तरेऽपि परिग्रहो दृष्टः, वह्वृचपठितस्य \"यो जात एव प्रथमो मनस्वा\"निति सूक्त्तस्य \"अभ्वर्यवे सजनीयं शस्य\"मिति विनियोगो दृष्टः, \"अजोऽग्नीषोमीय\" इत्युपदिष्टा जातिस्तुदुपदेशरहिते शाखाभेदे \"छागस्य वपाया भेदसोऽनुव्रहि\" सत्याश्रीयते, एवं गुणादीनां विनियोगो द्रष्टव्यः, प्रकरणाम्नानमात्रेणान्यत्र प्रवेशाभावे मन्त्रादीनामपि शाखान्तरे प्रवेशो न स्यादित्यतिप्रसङ्गरूपर्स्योऽभिप्रेतः, अविरोधः- शाखाविशेषस्यस्यान्यत्र प्रवेशे विरोधाभावः, मन्त्रादीनां श्रुत्यादिभिर्विनियोगादविरोधश्चेत् इहाप्युद्गीथपदश्रुत्या विनियोगादविरोधः इत्यभिप्रायः, एवं सर्वशाखासूद्गीथानुवृत्त्या सर्वशाखिनामुपासनेष्वधिकारः फलम् ।। 54 ।।\n।। अङ्गाववद्धाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.22 अङ्गाववद्धाधिकरणम्\n60. उद्गीथादेर्विशेषे भजनविधिरसौ स्यात् स्वसान्निध्यगीते  \nमैवं सर्वाङ्गिभूतक्रतुमुखत इहाशेषसान्निध्यसिद्धेः ।  \nसामान्यं व्यक्त्यपेक्षक्रियमपि नियमादर्शने व्रीहितावत्  \nशब्दश्चोद्गीथमात्रं वदति नतु भिदां छागनीतिस्तु नात्र ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.22 अङ्गाववद्धाधिकरणम्\n60. पूर्वस्मिन्नधिकरणे यत्र यत्र ब्रह्मण उपास्यत्वं तत्रतत्र सर्वत्रापि शुद्धस्य जीवस्योपात्यत्वमुक्तम्, अधुना पुनर्यत्रयत्र शाखासूद्गीथानुप्रवेशस्तत्रतत्र सर्वत्राप्युद्गीथाद्युपासनानुप्रवेशोऽस्ति नेति शङ्कया सङ्गतिः । तदर्थविचारस्तु - 'ओमित्येतदक्षरमुद्गीथमुपासीत' इति क्रत्वङ्गाश्रयोद्गीथाद्युपासनानि प्रतिशाखं व्यवतिष्ठेरन्निति । तदर्थं विचार्यते - किं 'उद्गीथमुपासीत' इत्युद्गीथशब्द उद्गीथमात्रे वर्तते, उत स्वरभेदभिन्नोद्गीथे इति । किं शाखाविशेषस्य स्वरभेदयोगात् स्वरभेदभिन्नोद्गीथव्यक्तेरेव सन्निधिः, उत शेषिभूतक्रतोस्सर्वशाखास्वेकत्वमुखेन सर्वोद्गीथव्यक्तीनां सन्निधिरिति । पूर्वमुद्गीथोपासनयोर्भेदाभेदचिन्ता कृता, समनन्तरं तस्यैवोद्गीथोपासनस्याश्रयिकर्मत्वेन कर्मफलात् पृथक्फलत्वेन पूरुषार्थत्वं प्रसङ्गाच्चिन्तितम्, अधुना पुनरेकत्राम्नातस्योद्गीथोपासनस्य सर्वत्राम्नातोद्गीथमात्रशेषत्वं प्रतिपाद्यत इत्यर्थविभागात् न पौनरुक्त्यम् । अत्र पूर्वपक्षमाह - उद्गीथादेरिति । असौ भजनविधिस्स्वसान्निध्यगीते उद्गीथविशेष एव स्यादिति । तमिमं पूर्वपक्षं प्रतिक्षिपति - मैवमिति । प्रतिक्षेपप्रकारं दर्शयति - सर्वाङ्गीति । सन्निधिवशादेव हि तत्रैवोपासनस्यान्वय इति भवतोच्यते सन्निधिस्सर्वेषामप्युद्गीथानां समान एव सर्वशाखाप्रत्ययन्यायेन सर्वाङ्गिभूतक्रतोस्सन्निधाने सिद्धे सर्वेषामप्युद्गीथानामत्रैव सान्निध्यसिद्धेरिति । ननु सामान्यं व्यक्तिविशेषमन्तरेणानुष्ठानयोग्यं न भवति । तेनोद्गीथमिति सामान्येनोक्तं तत्रत्योद्गीथविशेषरूपव्यक्तिमपेक्षते, ततश्च तस्मिन्नेवोद्गीथविशेषे उपासनान्वयः स्यात्; न स्यात्, यथा 'व्रीहिभिर्यजेत' इत्युक्ते व्रीहिमात्रेण यागोऽनुष्ठीयते, एवमत्राप्युद्गीथमात्रान्वयेनोपासनमनुष्ठीयतां नाम । शब्दार्थस्तु - सामान्यं व्यक्त्यपेक्षानुष्ठानमपि नियामकप्रमाणाभावे 'व्रीहिभिर्यजेत' इत्यत्र व्रीहितावत् यं कञ्चन व्यक्तिविशेषमुपादायावतिष्ठते । तर्हि 'पशुना यजेत' इत्यत्रच्छाग एव पर्यवसानं कथं स्यात् ? इत्थं स्यात् । तत्र हि विशेषपर्यवसानसाकाङ्क्षस्य पशुशब्दस्य विशेषोपस्थापकच्छागशब्दो मन्त्रवर्णे श्रूयते । इह तु तादृशशब्दविशेषो नास्ति । तस्मादुद्गीथमात्रविषयमुपासनं न पुनस्सन्निहितोद्गीथविषयमिति सिद्धमित्याह - शब्दश्चेति । उद्गीथसामान्यं वदति नतु भिदां नपुनरुद्गीथविशेषमिति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.22 अङ्गाववद्धाधिकरणम्\nयत्रयत्र ब्रह्मणः उपास्यत्वं तत्रतत्र शुद्धस्वरूपस्य जीवस्योपास्यत्वमुक्तम्। एवं यत्रयत्र शाखायामुद्गीथाद्याश्रयमुपासनमुक्तं\" तत्रतत्र शाखायां तत्तच्छाखागतोद्गीथस्यैवोपास्यत्वमिति शङ्क्या सङ्गतिः। सन्त्युद्गीथादिक्रत्वङ्गाश्रया विद्या नानाशाखास्वाम्नाताः। उद्गीथदयश्च प्रतिशाखं प्रायस्स्वरवर्णभेदेन भिद्यन्ते। एवं च यस्यां शाखायां उद्गीथद्याश्रया उपासना विहितास्तास्तत्तच्छाखागतोद्गी- थाद्याश्रया एव कार्या इति नियमः, उत सर्वशाखान्तरेषु स्वरवर्णभेदभिन्ना य उद्गीथादयस्तदाश्रया अपि कार्या इति अनियम इति सर्वासु शाखासु शाखान्तराम्नातोद्गीथादीनां सन्निधानं नास्ति अस्तिवेत्यनिर्णयात् संशये पूर्वपक्षः। तत्तच्छाखागतोद्गीथाद्यश्रया एव तत्तच्छाखाम्नातोद्गीथाद्यश्रयोपासनाः\" कार्या इति नियमो युक्तः। उद्गीथादिश्रतेस्सन्निहतविसेषपर्यवसानात्। नचाविशेषश्रुतेः सन्निधिना सङ्कोचो न युक्त इति वाच्यम्। 'गामानये'त्यादिषु गवादिशब्दानां बुद्धिसन्निहतव्यक्तौ सङ्कोचदर्शनादिति पूर्वपक्षः।। राद्धन्तस्तु- उद्गीथादिश्रुत्यविशेषात् न सङ्कोचो युक्तः। गामानयेत्यादिव्यवहारे सर्वगोवयक्त्यानयना- सम्भवात् गोशब्दश्रुतेरेव सङ्कोचापेक्षाऽस्तीति तदपेक्षितसङ्कोचस्सन्निधिना क्रियते। न च सङ्कोचकापेक्षाऽस्ति। यत्किंचिदुद्गीथाद्याश्रयतयोपासनोपपत्तेः। न हि गामानयेति वदतो गोव्यक्तिवेशेषविवक्षावत् 'उद्गीथमुपासीते'त्यादिविधीनामुद्गीथादिविशेषविवक्षायां प्रमाणमस्ति। यद्युच्येत निर्विशेषसामान्येन व्यवहारायोगादनुष्ठानार्थमवश्यं यत्किंचिद्विशेषपर्यवसानावश्यम्भावात् सन्निहितविशेषपर्यवसानं स्यात्। यथा 'अक्ताश्शर्करा उपदधाती'त्युपक्रमगते विधिवाक्येऽञ्जनसाधनस्नेहद्रव्यमात्रप्रतीतौ निर्वेशेषसामान्येन व्यवहारायोगात् विशेषपर्यवसानापेक्षायां\" चरमश्रुतेन 'तेजोवै घृत' मित्यर्थवादेन समर्पिते घृते पर्यवसानमिति। एवं तर्हि सर्वास्वपि शाखासु शाखान्तराम्नातानामप्युद्गीथादीनां\" सन्निधानमविशिष्टमिति ब्रूमः। सर्वास्मपि शाखासु सर्वशाखाप्रत्ययन्यायेन क्रतोरैक्यात्। तदेकत्वे च क्रत्वङ्गानां सर्वेषां सन्निधानावश्यम्भावात्। सर्वाङ्गसहितो हिक्रतुः सर्वशाखाप्रत्ययन्यायविषयः। अत एव वेदान्तरम्नातानां 'अग्नेर्वेर्होत्रंवेरध्वर'मित्यादि मन्त्राणां वेदान्तरे परिग्रहः 'अजोऽग्नीषोमीय' इति शाखान्तराम्नातछागजातेः\" 'यदग्नीषोमीयं पशुमालभत' इति पशुमात्रोपदेशवति शाखान्तरे परिग्रह इत्यादि द्दश्यते। तस्माद्या उद्गीथाश्रया आप्त्यादिविशिष्टप्राणाकाशादिविशिष्टोपासनाः, याश्च 'लोकपृथिवीलोकादिदृष्टिविशिष्टसामाग्न्याद्युपासनाः, तासु सर्वास्वपि शाखाभेदेन स्वरवर्णभेदभिन्नानि सामानि शाखाभेदेभिन्नाश्चित्याग्नयश्चाश्रया भवन्तीत्यादि द्रष्टव्यम्।। संग्रहकारिका। उद्गीथाद्यश्रया विद्यास्तत्तच्छाखस्थगोचराः। मैवं सान्निध्यमन्येषामप्यस्त्यङ्गमुखागताः।। इति अङ्गावबद्धाधिकरणम्।।22।।"
                            }
                        ]
                    },
                    {
                        "verse_number": 37,
                        "original_text": "Adhikarana 3.3.23 भूमज्यायस्त्वाधिकरणम्\nभूम्नः क्रतुवज्जयायस्त्वम् ; तथाहि दर्शयति॥3.3.55॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.23 भूमज्यायस्त्वाधिकरणम्\n\"प्राचीनशाल औपमन्यवः\" इत्यारभ्य वैश्वानरविद्याऽऽम्नाता; तत्र वैश्वानरः परमात्मा त्रैलोक्यशरीर उपास्यः श्रुतः स्वार्लेकादित्वावय्वाकाशाप्पृथिव्यवयवः तत्र च द्यौर्मूर्द्धा आदित्यश्चक्षु र्वायुः प्राणः आकाशः सन्देहो मध्यकाय इत्यर्थः, आपो वस्तिः पृथिवी पादावित्यवयवविशेषाः; तत्र संशयः- किमस्य त्रैलोक्यशरीरस्य व्यस्तस्योपासनं कर्त्तव्यम्? उत व्यस्तस्य समस्तस्य च? अथ समस्तस्यैवेति किं युक्त्तम्, व्यस्तस्येति कुतः? उपक्रमे व्यस्तोपसनोपदेशात् तथा ह्युपदिश्यते- \"औपमन्यवादयः किलोद्दालकषष्ठाः केकयमश्वपतिमुपसद्यात्मानमेवेमं वैश्वानरं सम्प्रत्यध्येषि तमेव नो व्रूहि\" इति पप्रच्छुः स च तेभ्यः प्रत्येकं स्वोपास्यान् द्युप्रभृतीनुक्त्तवद्गयो मूद्धादिषु व्यस्तेषूपासनं तत्र तत्र फलं चोक्त्तवान् \"अत्त्यन्नं पश्यति प्रियं भवत्यस्य ब्रह्मवर्च्चसकुले य एतमेवमात्मानं वैश्वारनमुपास्ते मूर्द्धा त्वेष आत्मन इति एष वै सुतेजा आत्मा वैश्वानरः\" इत्यादिना तेषु तेषूपासनेषूपास्यस्य वैश्वानरत्वं चाह अतो व्यस्तस्यैवोपासं कत्तर्व्यम् परत्र \"यस्त्वेतमेवं प्रादेशमात्रमभिविमानमात्मानं वैश्वानरमुपास्ते\" इति द्वयुप्रभृतिप्रदोवच्छिन्नमात्रे वैश्वानरे उक्त्तस्य मूर्द्धाद्युपासनस्य समासेनोपसंहार इत्यवगन्तव्यम् अपर आह- एवमेव समस्तस्याप्युपासनं कार्यमिति, पृथक् फलनिर्देशात् \"यस्त्वेतमेवं प्रादेशमात्रमभिविमानं वैश्वानरमुपास्ते सर्वेषु लोकेषु सर्वेषु भूतेषु सर्वेष्वात्मस्वन्नमत्ति\" इति न चैतावता वाक्यभेदः यथा भूमविद्योपक्रमे नामाद्युपासनं तत्फलं चाभि धाय \"एष तु वा अतिवदिति यः सत्येनातिवदति\" इत्यादिना भूमविद्यामुपद्विश्य \" स स्वराड् भवति तस्य सर्वेषु लोकेषु कामचारो भवति\" इति तत्फलं च व्यपदिशति तत्र भूमविद्यापरत्वेऽपि वाक्यस्य नामाद्यवान्तरोपासनं तत्फलं चाङ्गीक्रियते; तथेहापीति एवं प्राप्तेऽभिधीयते- भूम्नः ज्यायस्त्वमिति भूम्नो विपुलस्य समस्तस्यैव, ज्यायस्त्वं- प्रामाणिकत्वमित्यर्थः, एकवाक्यत्वावगतेः तथा हि \"प्राजीनशाल औपमन्यवः\" इत्युपक्रम्य \"उद्दालको ह वै भगवन्तोऽयमारुणिः सम्प्रतीममात्मानं वैश्वानरमध्येति तं हन्ताभ्यागच्छामः\" इति वैश्वानरात्मबुभुत्सयौपमन्यवादयः पञ्च महर्षयः तमुहालकमुपेत्य तत्र वैश्वानरात्मवेदनमलभमानास्तेन च सहाश्वपतिं केकयं वैश्वानरात्मवेदिनमुपसङ्गम्य \"आत्मानमेवेमं वैश्वानरं सम्प्रत्यध्येषि तमेव नो व्रूहि\" इति पृष्ट्वा तत्सकाशात्परमात्मानं वैश्वानरं स्वलोकादिपृथिव्यन्तशरीरमुपास्यमवगम्य तत्फलं च सर्वलोकसर्वंभूतसर्वात्मान्नभूतब्रह्मानुभवमवगतवन्त इत्युपसंहारतो वाक्यस्यैकत्वमवगम्यते एवमेकवाक्यत्वेऽवगते सत्यवयवविशेषेषूपास्तिवचनं फलनिर्देशश्च समस्तोपासनेैकदेशानुवादमात्रमिति निश्चीयते क्रतुवत् - यथा \"वैश्वानरं द्वादशकपालं निर्वषेत् पुत्रे जाते\" इति विहितस्यैव क्रतोरेकदेशाः \"यदष्टाकपालो भवति\" इत्यादिभिरनूद्यन्ते; तथा समस्तोपासनमेव न्याय्यं न व्यस्तोपासनम् तथा हि दर्शयतीयं श्रुतिः व्यस्तोपासनेऽनर्थं व्रुवती \"मूर्द्धा ते व्यपतिष्यद्यन्मां नागमिष्यः\" इति \"अन्धोऽभविष्यो यन्मां नागमिष्यः\" इत्यादिका अत इदमप्यपास्तम्, यन्नामाद्युपासनसाम्यमुक्त्तम्, तत्र हि नामाद्युपासनेष्वनर्थो न श्रुतः, नामाद्युपासनेभ्यो भूमोपासनस्यातिशयितफलत्वं श्रुतम् \"एष तु वा अतिवदति यः सत्येनातिवदति\"इति तत एव तत्र भूमविद्यापरत्व्रेपि वाक्यस्य नामाद्युपासनानां सफलानां विवक्षितत्वम्, अन्यथाऽतिशयितफलत्वनिमित्तानिवादेन भूमविद्यास्तुत्यनुपपत्तेः अतः समस्तोपासनमेव न्याय्यम्। 55।\n।। भूमज्यायस्त्वाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.23 भूमज्यायस्त्वाधिकरणम्\nवैश्वानरविद्यायां स्वर्लोकादित्यवाय्वाकाशपृथिव्यवयवो वैश्वानरात्मोपास्यश्श्रुतः तत्र किं व्यस्तस्यैवोपासनं कार्यम्, उत व्यस्तस्य समस्तस्य च, अथ समस्तस्यैवेति संशयः “औपमन्यव कं त्वमात्मानमुपास्स इति दिवमेव भगवो राजन्” इत्यादिना स्वर्लोकादिपृथिव्यन्तानां वैश्वानरात्मनो मूर्धादिपादान्तावयवत्वमभिधाय, तत्रतत्र व्यस्तस्यैवोपासनं फलं च विहितमिति पश्चात् “यस्त्वेतमेवं प्रादेशमात्रमभिविमानमात्मानं वैश्वानरमुपास्ते” इति पूर्वोक्तस्य समासेनोपसंहार इति युक्तम्; अतो व्यस्तस्यैवोपासनं कार्यमिति प्रथमः पक्षः समस्तोपासनस्य “सर्वेषु लोकेषु सर्वेषु भूतेषु सर्वेष्वात्मस्वन्नमत्ति” इति व्यस्तोपासनफलेभ्यः फलान्तरविधानात् व्यस्तस्य समस्तस्य चोपासनं कार्यमिति द्वितीयः पक्षः राद्धान्तस्तु “आत्मानं वैश्वानरं संप्रत्यध्येषि तमेव नो ब्रूहि” इत्यारभ्य वैश्वानरात्मनस्स्वर्लोकादिपृथिव्यन्तानां मूर्धादिपादान्तावयवत्वमभिधाय, “यस्त्वेतमेवं प्रादेशमात्रमभिविमानमात्मानं वैश्वानरमुपास्ते स सर्वेषु लोकेषु” इत्युपसंहारादेकस्यैव वैश्वानरात्मनः त्रैलोक्यशरीरस्य परस्य ब्रह्मणः उपासनं विधाय, फलं च “सर्वेष्वात्मस्वन्नमत्तीति” तद्यथेषीकतूलमग्नौ प्रोतं प्रदूयेतैवं हास्य सर्वे पाप्मानः प्रदूयन्ते” इति च सर्वेषामात्मनामविशेषेण भोग्यभूतं परं ब्रह्मानुभवति, तद्विरोधिनश्च सर्वपाप्मनः दहतीत्युक्तमिति गम्यते अत एकवाक्यत्वात्समस्तस्यैवोपासनं कार्यम् व्यस्तवादस्तु स्वर्लोकादीनां मूर्धाद्ययवत्वज्ञापनार्थः तत्रतत्र च फलवादः \"वैश्वानरं द्वादशकपालं निर्वपेत्पुत्रे जाते यदष्टाकपालो भवति\" इत्यादिवद्द्रष्टव्यः सूत्रार्थस्तु - भूम्नो ज्यायस्त्वम् - समस्तोपासनस्य श्रैष्ठ्यम्; प्रामाणिकत्वमित्यर्थः एकवाक्यत्वावगतेः व्यस्तवादः क्रतुवद्द्रष्टव्यः “वैश्वानरं द्वादशकपालं निर्वपेत् .... यदष्टाकपालः” इत्यादिः क्रताविवेत्यर्थः तथा हि दर्शयति - समस्तोपासनस्य ज्यायस्त्वमेव दर्शयति श्रुतिः “मूर्धा ते व्यपतिष्यद्यन्मां नागमिष्यः “इत्यादिना व्यस्तोपासनेऽनर्थं ब्रुवती ॥ इति भूमज्यायस्त्वाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.23 भूमज्यायस्त्वाधिकरणम्\nवैश्वानरविद्यायां त्रैलोक्यशरीरतयोपास्यस्य वैश्वानरात्मनः स्वर्लोकादिपृथिव्यन्तानां मूर्धादिपादपर्यन्तावयवत्वभिधाय \"यस्त्वेतमेवं प्रादेशमात्रमभिविमानमात्मानं वैश्वानरमुपास्ते स सर्वेषु \" इत्यादिना ब्रह्मानुभवः फलं चाभिहितम्। तत्र मूर्धाद्यवयवोपासनात् भूम्नः समस्तोपासनस्य ज्यायस्त्वं प्रामाणिकत्वमस्ति, तत्रैव च क्रताविव द्रष्टव्यम्। यथा \"वैश्वानरं द्वाशकपालं निर्वपोत्पुत्रे जाते\" इत्युक्त्वा \"यदष्टाकपालो भवति \" इत्यादौ। तथा समस्तोपासनस्यैव श्रैष्ठ्यं दर्शयति श्रुतिः \"दिवमेव भगवो राजन्\" इत्यवयवोपासनेऽभिहिते \"मर्धा ते व्यपतिष्यद्यन्मां नागमिष्यः\" इत्यादिनानर्थं ब्रवती।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.23 भूमज्यायस्त्वाधिकरणम्\n।। भूम्नः क्रतुवज्ज्यायस्त्वं तथा हि दर्शयति ।। 55 ।। पूवाधिकरणे उद्गीथादिकं प्रस्तुतम्, तत्र सामावयवभूतोद्गीथादेः समस्तस्य व्यस्तस्य चोपासनं श्रुतिसिद्धम्, एवं वैश्वानरविद्यायां किं समस्तस्योपासनं कार्यम्, उत व्यस्तस्य? उतोभयस्येति शङ्कया सङ्गतिः, स्वर्लोकादिषु किमवयवभूतमित्यत्राह - तत्र चेति । किं वैश्वानरविद्यायां\nव्यस्तोपासनदिधिः? उत व्यस्तस्य समस्तस्य च? उत समस्तस्यैव, किं प्रत्यवयवं फलश्रवणात् \"यस्त्वेतमेव\" मित्युपासनसमुदायानुवादः? उत व्यस्ते समस्ते च फलश्रवणादुभयत्र विधिः कल्प्यः? उत प्रत्यकफलश्रवरमर्थवादः । आद्ये व्यस्तोपासनविधिः, द्वितीये उभयविधिः, तृतीये समस्तस्यैव विधिः । अत्यन्नम्- अन्नमत्ति, प्रियं पश्यति- अस्य कुले ब्रह्मवर्चसम्भवतीत्यन्वयः, वैश्वानरोपासनं ह्यपकान्तय तत्कथं सूर्द्धमात्रोपसनोपदेश इत्यत्राह - वैश्वारनत्वं चाहेति । एतमेवमात्मानं वैश्वानरमुपास्ते इत्यादिष्वित्यर्थः, व्यस्तोपासनं विवक्षितं चेत् कथं समस्तस्योपसंहारः? इत्यत्राह - परत्रेति । वैश्वानर उक्त्तस्य - वैश्वानरविषयत्वेनोक्त्तस्येत्यर्थः । अपर आहेति - पृथक्फलनिर्देशात् व्यस्तोपानफलात् पृथक्फलनिर्देशाद्वाक्यभेदः, महावाक्यभेदः, अनेकार्थप्रतिपादने सत्यपि वाक्यैकत्वे दृष्टान्तमाह - यथा भूमेति । समस्तोपासनं प्रधानप्रतिपाद्यं व्यस्तोपासनं प्रासङ्गिकमिति न विरोध इति भावः ।\nएवं प्राप्त इति - भूमशब्दो धर्मिपरः,वैश्वानरात्मजिज्ञासून् प्रति द्युपृथिव्याद्यवयवविशिष्टविषयोपासनतत्फलोपदेशादेकवाक्यत्वमवगतम् । अनुवादमात्रमिति - समुदायोपासनतत्फले विक्षिते तदन्तर्गततदेकदेशोपासनतदेकदेशफलकथनमनुवाद इत्यर्थः । समस्तोपासनफले सर्वदेशसर्वकालवत्तिर्समस्तभोग्य जातं ह्यन्तर्गतमिति दर्शयितुं फलैकदेशानुवादः कृतः, न तु तथाऽनुष्ठेयमिति ज्ञापयितुम्, इतरथा वाक्यभेदात्, व्यस्तोपासने प्रत्यवायकथनाच्च यथोक्त्त एवार्थः । अत इदमपीत्यादि - अनर्थाश्रवणमेकं वैषम्यमित्यर्थः । वैषम्यान्तरमाह - नामाद्युपासनेभ्य इति । नामाद्युपासनानां भूमविद्योपयोयित्वमस्ति, आधिक्यस्य प्रतियोगित्वेनापेक्षितत्वात् । अतिशयितफल\nश्रवणमस्तु ततः किमित्यत्राह - तत एवेति । विवक्षितत्वमुपपादयति - अन्यथेति । एवमर्थान्तराणां प्रधानार्थोपयोगित्वान्न वाक्यभेदो भूमविद्यायाम्, अत्र तूपासनानामन्योन्योपयोगित्वाभावाद्वाक्यभेदस्तिष्ठत्येवेत्यर्श्नः । अत सत्यधिकरणार्थोपसंहारः, ज्यायस्त्वशब्दश्रवणात् व्यस्तोपासनपक्षेऽपि सूत्रकाराभिमत इति चेन्न, वाक्यभेदादिप्रसङ्गात्, ज्यायस्त्वशब्दस्तु प्रामाणिकत्वाभिप्रायेणाप्युपपन्नः । क्रतुवदिति- दर्शपौर्णमासप्रभृतिषु सामस्त्येन साङ्गस्य प्रधानस्यैकस्य विवक्षितत्ववदिति परे व्याचक्षते, ततोऽपि भाष्योक्त्तदृष्टान्त एवोचितः, सादृश्यप्रकर्षात्, क्रतोरङ्गोपचयात् फलोपचयवदित्यन्ये, ते व्यस्तोपासनस्य सूत्रानुमविमपि मन्यन्ते, तदयुक्त्तम्- ज्यायस्त्वशब्दस्यान्यथासिद्धेः पूर्वोक्त्तत्वात्, एकैकोपासननिन्दाया इतरप्रशंसार्थात्वाभिप्रायकल्पने गौरवात्तस्य च गतिशून्यत्वाभावेऽनुपपत्तेः ।। 55 ।।\n।। भूमज्यायस्त्वाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.23 भूमज्यायस्त्वाधिकरणम्\n61. व्यस्तो वैश्वानरात्मा प्रतिनियतफलोदाहृतेश्चिन्तनीयः  \nकृत्स्नोपास्तौ फलोक्तिस्स्तुतिरिह यदि वा कृत्स्नरूपोऽप्युपास्यः ।  \nमैवं व्यस्तेषु दोषः पृथगनुकथितस्तत्फलोक्तिस्स्तुतिस्स्याद्  \nदृष्टं ह्यष्टाकपालप्रभृतिषु च तथा तेन चिन्त्यस्समस्तः ॥\n62. सामस्त्यस्यैव योगे द्रढिमवति महावाक्यतात्पर्यवृत्त्या  \nव्यस्तेष्वंशाननूद्य स्तुतिनियतनयादान्यपर्यं फलोक्तेः ।  \nनामादीनामुपास्तौ फलमवधितयापेक्षितं भूमवाक्ये  \nनाप्येवं प्रत्यवायश्श्रुत इति विषमोदाहृतिर्नार्थसिद्ध्यै ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.23 भूमज्यायस्त्वाधिकरणम्\n61. पूर्वाधिकरणे उद्गीथादिकं प्रस्तुतम्, तत्र सामावयवोद्गीथादेस्समस्तस्य व्यस्तस्य चोपासनं श्रुतिसिद्धमिति पूर्वमेवोक्तम्, एवं वैश्वानरविद्यायां किं समस्तस्योपासनं कार्यम् उत व्यस्तस्य उतोभयस्येति शङ्कया सङ्गतिः । तदर्थविचारस्तु - किं वैश्वानरविद्यायां पृथिव्याद्यवयवस्य वैश्वानरस्य व्यस्तस्यैवोपास्यत्वम्, उत व्यस्तस्य समस्तस्य च, अथवा समस्तस्यैवेति । किं 'उद्दालको हवै भगवन्तः' इत्यादिवाक्ये उपासनविधिर्व्यस्तस्यैव उत व्यस्तस्य समस्तस्य च, अथवा समस्तस्यैवेति । किं प्रत्यवयवं वैश्वानरव्यपदेशात् फलसम्बन्धश्रवणाच्चावयवेषूपासनविधिनानात्वे 'यस्त्वेतमेवं प्रादेशमात्रमभिविमानम्' इति समुदायानुवादः, उत 'अत्त्यन्नं पश्यति प्रियं भवति' इति व्यस्तोपासने फलश्रवणात् 'यस्त्वेतमेवं प्रादेशमात्रमभिविमानमात्मानं वैश्वानरमुपास्ते स सर्वेषु लोकेषु सर्वेषु भूतेषु सर्वेष्वात्मस्वन्नमत्ति' इति समस्ते फलश्रवणाच्च उभयत्र विधिर्न्याय्यः, उत एकवाक्यतानुरोधेन 'यस्त्वेतम्' इत्यत्र समस्तस्यैवोपासनविधिः, अवयवोपासनं तु अवयुत्यानुवाद इति । अत्र कश्चिदाह - वैश्वानरविद्यायां व्यस्तोपासने फलनिर्देशात् व्यस्त एव चिन्तनीयः । समस्तोपासने फलनिर्देशस्तु अर्थवाद एव । अथवा व्यस्तोपासनवत् समस्तोपासनेऽपि फलनिर्देशात् व्यस्तश्चिन्तनीयः, समस्तश्चापि तथा चिन्तनीय एवेति । तमिमं पक्षमनुवदति - व्यस्त इति । तदेतत् प्रतिक्षिपति - मैवमिति । तत्रोपपत्तिमाह - व्यस्तेष्विति । अत्र हि व्यस्तोपासनेषु दोषोऽभिधीयते, तेन व्यस्तोपासनेषु फलवचनमर्थवादमात्रमिति कल्पनीयम् । उक्तमेवार्थं वैश्वानरेष्टिवाक्यदृष्टान्तेन द्रढयति - दृष्टमिति । यथा 'वैश्वानरं द्वादशकपालं निर्वापेत्' इत्यस्मिन् वाक्ये द्वादशकपालनिर्वापस्यैव विधेयत्वम्, 'पूत एव' इत्यादिना तस्यैव फलनिर्देश उच्यते । अष्टाकपालादीनां न विधिः तत्र फलनिर्देशश्चावयुत्यानुवादमात्रमिति तान्त्रिकगोष्ठीनिष्ठानां निर्णयः । तद्वदत्रापि समस्तस्यैवोपासनं विधीयते न पुनर्व्यस्तस्य । तत्र फलनिर्देशोऽप्यवयुत्यानुवादेन स्तुतिमात्रमेवेति ॥62. अत्र समस्तोपसनमिव व्यस्तोपासनमपि विहितमेव प्रतीयते फलनिर्देशश्चोभयत्रास्ति, इत्थं भूमविद्यायामपि पूर्वमल्पोपासनमुक्त्वा पश्चादुत्तरोत्तरमधिकोपासनमुच्यते तत्र पूर्वेषामुपासनानामल्पाल्पफलमङ्गीकृतम्, अवयुत्यानुवादत्वमपि न कल्पितम्, कथमिदं वैषम्यमुच्यत इति केनाप्यनुयुक्ते वैषम्यद्वयं दर्शयन् समाधातुमुपक्रमते - सामस्त्यस्येति । इत्थमत्र शब्दान्वयः - महावाक्यतात्पर्यवृत्त्या समस्तानुसन्धानस्यास्मिन् वाक्ये योगे समन्वये द्रढिमवति सति व्यस्तेषूपासनेषु वैश्वानरेष्ट्यादिवत् अंशानुवादेन स्तुतिनियतन्यायात् फलनिर्देशास्यान्यपर्यं स्तुतिपरत्वमेव भवति । भूमविद्यायां तु पूर्वस्मादुत्तरस्याधिकफलसाधनत्वेन भूमत्ववचने पूर्वोपासनानां अल्पफलत्वमवश्यमङ्गीकार्यम् । नहि निष्फलात् सफलस्य अधिकफलत्वं वक्तुं युज्यते, अनन्वितत्वात् । अपि तु अल्पफलादधिकफलस्याधिक्येन भूमत्वं वाच्यम् । तेनावधित्वेन पूर्वेषामपि फलसम्बन्धो वाच्य इति वैषम्यसिद्धिः । अत्र हेत्वन्तरमप्याह - नाप्येवमिति । वैश्वानरविद्यायां व्यस्तोपासने प्रत्यवायश्श्रुतः । भूमविद्यायां तु पूर्वपूर्वोपासने प्रत्यवायो न श्रुतः । तेनेदमपि किञ्चिद्वैषम्यम् । तस्मात् विषमस्य दृष्टान्तस्योदाहरणं नार्थसिद्ध्यै उभयत्रैकरूपत्वरूपार्थसिद्ध्यै न भवत्येव ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.23 भूमज्यायस्त्वाधिकरणम्\n पूर्वाधिकरणे सामोद्गीथादिकं प्रस्तुतम्। तत्र यथा 'समस्तस्य खलु साम्न उपासनं साधु' 'ओमित्येतदक्षरमुद्गीथमुपासीते'ति श्रुतिद्वयवशात् समस्तस्य व्यस्तस्यचोपासनं, एवं वैश्वानरविद्यायमपीति सङ्गतिः। वैश्वानरविद्यायां स्वर्लोगादित्यवाय्वाकाशपृथिवीनां प्रत्येकं वेश्वानरत्वं व्यस्तानां तेषामुपासनेषु प्रत्येकमाख्यातं फलं च श्रूयते। स्वर्लोकादपृथिव्यन्तं त्रैलोक्यशरीरो वैश्वनरश्च व्यस्तोपासननिंदापूर्वकं समस्तस्य तस्योपासं तत्फलञ्च श्रूयते। तत्र किं व्यस्तानामेवोपासनं कार्यम्, उत व्यस्तानां समस्तस्य च, अथवा समस्तस्यैवति पक्षत्रयबलाबलानवधारणात् संशये पूर्वपक्षः। व्यस्तानामुपासनं कार्यम्। 'एष वै सुतेजा आत्मा वैश्वानर इत्यादिवाक्यैस्सुतेजश्शब्दाद्युक्तानां द्युप्रभृतीनां\" प्रत्येकं वैश्वानरत्वप्रतिपादनात् 'अत्त्यन्नं पश्यति प्रियं भवत्यस्य ब्रह्मवर्चसं कुले य एतमेवमात्मानं वैश्वानरमुपास्त' इति द्युप्रभृतिषु प्रत्येकं वैश्वनरबुध्योपासनानां अन्नादनादिरूपतत्फलानां च श्रवणाच्च। अग्रे 'यस्त्वेतमेव प्रादेशमात्रमभिविमानमात्मानं\" वैश्वानरमुपास्ते स सर्वेषु लोकेषु सर्वेषु भूतेषु सर्वेष्वात्मस्वन्नमत्ती'ति समस्तोपासनस्य सर्वलोकसर्वभूतसर्वात्मभोग्यब्रह्मानन्दरूपफल- श्रवणात् समस्तोपासनविधिरावश्यक इति चेत् तर्हि व्यस्तसमस्तविषयद्विविधमुपासनं कार्यमित्यस्तु। व्यस्तोपासननिंदा नहिनंदान्यायेन समस्तोपासनप्रशंसारा न तु व्यस्तोपासननिषेधार्था इत्युपपत्तेः। नन्वौपमन्यवादय उद्दालकषष्ठा कैकयराजमुपसंगम्य 'आत्मानमेवेमं वैश्वानरं\" सम्प्रत्यध्येषि तमेवनो ब्रूही' ति पृष्टवन्त इत्युपक्रमात् कैकयराजोपदिष्टं स्वर्लोकादिपृथिव्यन्तशरीरं वैश्वानरं तदुपासनफलञ्चावगतवन्त इत्युपसंहाराच्च उपक्रमोपासंहारैकरूप्यावगतमेकवाक्यत्वं व्यस्तसमस्तविषयानेकोपासनाविधिसमाश्रयणे बाध्येतेति चेत् न। भूमविद्यान्यायेन तदबाधोपपत्तेः। भूमविद्यायां हि सत्यशब्दोक्तस्य ब्रह्मणस्सर्वतो भूयस्त्वप्रतिपादनार्थं तदवधित्वेनोपन्यस्यमानेषु नामादिप्राणान्तेष्वप्युपासनाविधिरङ्गीकृतः। न च तत्र 'श्रुतंह्येवमे भगवद्दृशेभ्यस्तरति शोकमात्मविदि'ति 'तस्मै मृदितकषायाय तमसः पारं दर्शयति भगवान् सनत्कुमार' इत्युपक्रमोपसंहारैकरूप्यावगतैकमहावाक्यभावस्य बाधः। एवमिहापि त्रैलोक्यशीरस्य वैश्वानरस्य प्रतिपादनार्थं तदवयवत्वेनोपन्यस्यमानेषु स्वर्लोकादिषु प्रासङ्गिकोपासना तत्फलाभिधानमिति न ततो महावाक्यैक्यबाधः। तस्मात्समस्तस्यैवोपासनं कार्यमित्येतन्नयुक्तमिति।। एवं प्राप्ते सिद्धान्तः। समस्तस्यैवोपासनं कार्यम्। उपक्रमोपासंहारभ्यामेकवाक्यत्वावगमानुरोधेनावयव- विशेषेषूपास्तितत्फलवचनानां\" समस्तोपासनातत्फलैकदेशानुवादमात्रमिति जातेष्टिवाक्यन्यायेन कल्पनोपपत्तेः। जातेष्टिवाक्ये हि 'वैश्वानरं द्वादशकपालं निर्वपेत्पुत्रे जाते यस्मिञ्जात एतामिष्टिं निर्वपति पूत एव तेजस्व्यन्नाद इन्द्रियावी पशुमान्भवती' त्युपक्रमोपसंहारैकरूप्यावगतैक्यमहावाक्यभावे 'यदष्टाकपालो भवति गायत्र्यैवैनं ब्रह्मवर्चसेन पुनाति यन्नवकपालस्रवृतैवास्मिन् तेजो दधाति यद्दशकपालो विरजैवास्मिन्नन्नाद्यं\" तधाति यदेकादसकपालस्रिष्टुभैवास्मिन्निंद्रियदधाति यद्द्वादशकपालो जगत्यैवास्मिन् पशून् दधाती'ति वाक्यानां द्वादशकपालपुरोडाशतत्फलैकदेशानुवादत्वं\" पूर्वतन्त्रे निर्णीतम्। अतस्समस्तस्यैवोपासनं कार्यम्। तथैव व्यस्तोपासनेष्वनर्थं ब्रुवती श्रुतिरपि दर्शयति वैश्वानरबुध्योपासीनं\" प्रति 'मूर्धाते व्यपतिष्यद्यन्मां नागमिष्य' इति निंदावचनम्। एमन्येष्वपि चतुर्षु निंदावचनानि द्दश्यन्ते। नामाद्युपासनेषु निंदावचनाभावात्तान्यभ्युपगम्यन्त इति वैषम्यम्।। संग्रकारिकाः।। व्यस्तो वैश्वानरश्चिंत्यः प्रत्येकं फलवर्णनात्। समुदायानुवादोऽपि कृत्स्नोपास्तिफलश्रुतिः।। यद्वा कृत्स्नोऽप्युपास्योऽस्तु श्रुतेस्तत्रापि भावतः। भूमाधिकारे नामादेर्भूम्नश्चोपासने यथा।। समस्तएतूपास्यः तव्द्यस्तोपास्तिनिंदनात्। अवयुत्यानुवादाः स्युः व्यस्तोपास्तिफलोक्तयः।। नामादीनामुपासातु नैव श्रुत्यापि निंदिता। भूमविद्याफलोत्कर्षावधित्वेनाप्यपेक्षिता।। इति भूमज्यायस्त्वाधिकरणम्।।23।।"
                            }
                        ]
                    },
                    {
                        "verse_number": 38,
                        "original_text": "Adhikarana 3.3.24 शब्दादिभेदाधिकरणम्\nनाना शब्दादिभेदात्॥3.3.56॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.24 शब्दादिभेदाधिकरणम्\nइह ब्रह्मविद्याः सर्वा ब्रह्मप्राप्तिरूपमोक्षैकफलाः; सद्विद्याभूमविद्यादहरविद्योपकोसलविद्याशाण्डिल्यविद्यावैश्वानरविद्याऽऽनन्दमयविद्याऽक्षरविद्यादिकाः एकशाखागताः शाखान्तरगताश्चोदाहरणम् अन्याः प्राणाद्येकविषयफलाश्च किमत्र विद्यैक्यमुत विद्याभेदः? इति संशय्यते अत्रैवासां परस्परभेदे समर्थिते सत्येकस्या दहरविद्यादिकायाः सर्ववेदान्तप्रत्ययन्यायः किं युक्त्तम्? विद्यैक्यमिति कुतः? वेद्यस्य ब्रह्मण एकत्वात् वेद्यं हि विद्याया रूपम् अतो रूपैक्याद्विद्यैक्यमिति एवं प्राप्तेऽभिधीयतेनाना इति नानाभूताः विद्याः कुतः? शब्दादिभेदात् आदिशब्देनाभ्याससंख्यागुणप्रक्रियानामधेयानि गृह्यन्ते शब्दान्तरादिभिरत्र विधेयभेदहेतवोऽनुबन्धभेदा दृश्यन्ते यद्यपि वेदोपासीते त्यादयः शब्दाः प्रत्यावृत्त्यभिधायिनः, प्रत्ययाश्च ब्रह्मैकविषयाः, तथाऽपि तत्त्प्रकरणोदितजगदेककारणत्वापहतपाष्मत्वादिविशेषणविशिष्टब्रह्मविषयप्रत्ययावृत्त्यववोधिनः प्रत्ययावृत्तिरूपा विद्या भिन्दन्ति ब्रह्मप्राप्तिरूपफलसम्बन्ध्युपासनविशेषाभिधायीनि च निराकाङ्क्षाणि वाक्यानि प्रतिप्रकरणं विलक्षणविद्याभिधायीनीति निश्चीयते अस्मिन्नर्थे \"शब्दान्तरे कर्मभेदः\" इत्यादिभिः पूर्वकाण्डोदितैः सूत्रैस्सिद्धेऽपि पुनरिह प्रतिपादनं वेदान्तवाक्यान्यविधेयज्ञानपराणीति कुदृष्टिनिरसनाय अतो विद्याभेद इति स्थितम्। 56।\n।। शब्दादिभेदाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.24 शब्दादिभेदाधिकरणम्\nसद्विद्यादहरविद्याशाण्डिल्यविद्याभूमविद्यादिकाः ब्रह्मोपासनरूपाः ब्रह्मप्राप्तिफलाः किमेकविद्या, उत नानेति संशयः उपास्यस्य ब्रह्मणः फलस्य चैकत्वात्, वेद, उपासीतेति च पर्यायत्वादेकविद्येति पूर्वः पक्षः ब्रह्मण एकत्वेऽपि जगदेककारणत्वापहतपाप्मत्वाद्यनुबन्धभेदहेतुभिः पूर्वकाण्डोदितानुबन्धभेदहेतुभिः शब्दान्तरादिभिरेवानुबन्धभेदान्नानाभूता इति राद्धान्तः शब्दान्तरादिभिस्तत्रोदितैरेव विद्याभेदसिद्धावपीह पुनर्वचनं ब्रह्मप्राप्तिहेतुभूतं वेदान्तोदितं ज्ञानमविधेयमिति कुदृष्टिनिरासार्थम् सूत्रार्थस्तु - सद्विद्याभूमविद्यादिका नानाभूताः, ब्रह्मण एकत्वेऽपि सद्भूमापहतपाप्मादिशब्दभेदात् आदिशब्दात् अभ्याससङ्ख्यागुणप्रक्रियानामधेयानि गृह्यन्ते ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.24 शब्दादिभेदाधिकरणम्\nसद्विद्याभूमविद्यादीनां ब्रह्मण एकस्यैवोपास्यत्वे तत्प्राप्तेरेव फलत्वेऽप्युपास्यप्रकारभेदाद्विद्याभेदः। प्रकारभेदश्च शब्दान्तराद्यनुबन्धभेदादवगम्यते। पूर्वकाण्डोदितमपि ज्ञानस्याविधेयत्वं ब्रुवतां निरासायेदं पुनरारब्धम्।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.24 शब्दादिभेदाधिकरणम्\n।। नानाशब्दादिभेदात् ।। 56 ।। पूर्वं विद्याविशेषविषयचिन्ता कृता, इदानीं सर्वविद्याविषयचिन्ता क्रियत इति सङ्गतिः । अक्षरविद्यादिका इति - आदिशब्देन न्यासो विवक्षितः, सूत्रेऽपि शब्दादिभेदसद्भावात् उदाहरणं विषय इत्यर्थः । किं सर्वासां परविद्यानामैक्यम्? उत भेदः? किं सर्वासां ब्रह्मकमकत्वमुक्त्तिफलकत्वाविशेषादैक्यं न्याय्यम्, किं विद्यानां तत्तदुगुणविशेषविशिष्यतया श्रुतानां तावता निराकाङ्क्षत्वात् भेदो न्यायः, प्रथमे विद्यैक्यम्, द्वितीये विद्याभेदः । पौनरुकत्यशङ्कां परिहरति - अत्रैवासामित्यादिना । अविशेषपुनश्श्रवणस्य प्रकरणभेदस्य च विद्याभेदहेतुत्वे सिद्धे सति हि विद्याविशेषाणां भेदाभेदविचारावतारः, तस्मात्तत्रेदमर्थमुपजीव्य पूर्वं वेदान्तप्रत्ययन्यायोऽवतारितः, तदेपेक्षितः परस्परभेदोऽत्र निरूप्यत इत्यर्थः । अविशेषपुनः श्रवणस्य प्रकरणभेदस्य च भेदहोतुत्वे कर्मकाण्डसिद्धिेऽपीह तदुपपादनमविधेयभूतवाक्यार्थज्ञानमात्रोपायत्वनिरासार्थमितीदं स्वयमेव वक्ष्यति । किं युक्त्तमिति - रूपैक्यं फलैक्यं च पूर्वपक्षहेतुः । एवं प्राप्त इति । विधेयम्- साङ्ग प्राधनं कर्म, अनुबन्धाः- तदेकदेशघात्वर्थादयः, शब्दादयोऽनुबन्धभेदहेतुत्वेन प्रधानविधेयहेतव इत्यर्थः । यद्यपीत्यादि - विषयैक्येऽपि धात्वर्थभेदाद्रूपभेदो माभूदिति प्रत्ययावृत्त्यभिधायिन इत्युक्त्तम्, यजति ददाति जुहोति इत्यादयो भिन्नार्थतयैव लोक व्युत्पन्नाः, अतः शास्त्रेऽपि ते स्वार्थभूतानुबन्धभेदज्ञापका उपासनध्यानादिशब्दा एकार्थततैव व्युत्पन्नाः, वेदनोपास\nदिशब्दाश्च सामान्यविशेषभावेनैकार्थविषयाः । तत्कथमनुबन्धभेदज्ञापकत्वमित्यर्थः । तथाऽपीति - \"अर्नेनैव विशेषो हि निराकारतया धिया\"मित्याभिप्रायः, नन्वेवं सति रूपभदात्को विशेषः? उच्यते, यागदानहोमेषु द्रव्यग्रहणे समानेऽपि देवतोद्दोपरस्वत्वापादनदेशविशेषविशिष्टप्रहाणगोचरतया यजत्यादिशब्दानां भिन्नार्थत्ववत् तत्तद्रूपविशेषविशिष्टप्रत्ययावृत्त्यवबाधित्वमुपासनादिशब्दानां तत्तत्प्रकरणावगतानाम्, तत्रैकैकविद्याश्रवणवेलायां तेषामुपासनादिशब्दानां विलक्षणप्रत्ययावृत्तिबोधकत्वावगमोऽप्युत्पत्तिस्थानीयः, पश्चात्तासां विद्यानां भेदाभदबुभुत्सायां विलक्षणार्थतया बुद्धिस्था उपासनादिशब्दाः शब्दान्तरस्थानीया इति तथोक्त्तिरुपचारात्, एवं स्वरूपभेदश्चोक्त्तो भवति, ब्रह्मेति प्रकरणभेद उक्त्तः । अत्रैतदर्थप्रतिपादनस्य प्रयोजनमाह - अस्मिन्निति । अविधेयज्ञानपराणीति - अत्र निर्विशेषविषयज्ञानपरत्वमपि निरसनीयमनुसन्धेयन्, वह्रधिकरणेषु बहुभिः सूत्रैर्विस्तरेणोक्त्तार्थस्य सङ्क्षेपेण स्मारणं कुदृष्टिनिरसनं च प्रयोजनम् । अन्ये तु आत्मानं विद्या\"दिति वेदनस्य द्रव्यनिष्ठत्वाद्वैशद्येन विनाऽतिशयान्तरासम्भवेन प्रोक्षणावघातादीनामिवावान्तरकार्यभेदाभावेन कर्मभेदाभावात्, आत्मनश्चैकत्वाद्विद्यैकत्वमित्युक्त्वा आत्मनः कार्यान्तरासम्भवेन सक्त्तुवदात्मना विद्यादिति विपरिणमस्य न्याय्यत्वात्, भावार्थप्राधान्ये सति साध्यानामपूर्वाणां भेदेन भिन्नानुबन्धानां श्रवणादिप्रत्ययानां भेदोपपत्तेर्विद्याभेदः इति वदन्ति, उपासीत-श्रोतव्यो-मन्तव्यः इति शब्देभेदादिति सूत्रं च योजयन्ति, तदयुक्त्तम्, रागप्राप्ततयाऽनूदितयोः श्रवणमननयोर्विधेयेन ध्यानेनैक्यशङ्कानुदयात्, अत एव सिद्धान्ते साध्यापूर्वभेदाङ्गीकारेण भेदसमर्थनं चायुक्त्तम्, तेषां विधेयत्वेऽपि नैक्यशङ्का श्रवणादिस्वरपूभेदस्य लोकसिद्धत्वात्, अज्ञातप्रतीतिश्रुतार्थप्रतिष्ठापनवैशद्यरूपकार्यभेदस्य प्रसिद्धत्वाच्च ।। 56 ।।\n।। शब्दादिभेदाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.24 शब्दादिभेदाधिकरणम्\n63. सर्वासु ब्रह्म वेद्यं फलमपि खलु तद्ब्रह्मविद्येति चाख्या  \nध्यानाद्युक्त्येकलक्ष्ये विधिरपि भजने सर्वविद्यैक्यमित्थम् ।  \nतन्नाख्यारूपभेदात् तदुपहितविधौ तेन वैशिष्ट्यसिद्धेः  \nमिश्रं मध्वादिविद्याफलमिह च पृथक्काम्यविद्यासु चैवम् ॥\n64. नानाशब्दादिभेदादिति कथमवदत् सूत्रकृच्छब्दसाम्ये  \nन ह्येते यागदानादय इव भिदुरा भक्तिविश्रान्तिसिद्धेः ।  \nसत्यं शब्दस्य भेदस्त्वयमुपचरितो रूपभेदद्रढिम्ने  \nज्ञानं ये चाविधेयं करणमिति जगुस्तन्निरासेऽभिसन्धिः ॥\n65. यद्वा शब्दादिभेदादिति तु कथयता सूत्रकारेण सम्यक्  \nन्यासोपासे विभक्ते यजनहवनवच्छब्दभेदादभाक्तात् ।  \nआख्यारूपादिभेदश्श्रुत इतरसमः किञ्च भिन्नोऽधिकारः  \nशीघ्रप्राप्त्यादिभिस्स्याज्जगुरिति च मधूपासनादौ व्यवस्थाम् ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.24 शब्दादिभेदाधिकरणम्\n63. पूर्वस्मिन्नधिकरणे विद्याविशेषविषयचिन्ता कृता, इदानीं सर्वविद्याविषयचिन्ता क्रियत इति सङ्गतिः । अथवा वैश्वानरविद्यायां समस्तोपासनस्यैवोपपन्नत्वेन व्यस्तोपासनानामभावात् विद्यानानात्वं निराकृतम्, अधुना सद्विद्यादहरविद्योपकोसलनिद्यादिषु नानात्वं भेदकप्रमाणानुरोधादुपपाद्यत इति सङ्गतिः । तदर्थविचारस्तु - वेदान्तविधेयानां सर्वासां विद्यानां किमैक्यमेव उत भेद इति । तदर्थं विचार्यते - किं प्रत्ययावृत्तिरूपविदिधात्वर्थोपासनस्य सर्वत्र ब्रह्मकर्मतया रूपाभेदात्, अपुनरावृत्तिरूपफलाभेदाच्चैक्यसमाश्रयणं न्याय्यम्, उतोपास्यब्रह्मण एकत्वेऽपि अपहतपाप्मत्वादिगुणविशिष्टस्योपास्यतयोपासनस्यापि भेदसम्भवात् तादृशोपासनप्रतिपादने निरपेक्षत्वात् वाक्यानां भेदसमाश्रयणं न्याय्यमिति । अत्र पूर्वपक्षी विद्यैक्यं सयुक्तिकमुपपादयति - सर्वास्विति । अत्र प्रथमाधिकरणे संयोगरूपचोदनाख्याविशेषात् विद्यैक्यमुक्तम्, तदत्रापि समानम् । सर्वास्वपि विद्यासु ब्रह्मैव वेद्यमिति रूपमविशिष्टम् । संयोगोऽप्यविशिष्ट इत्याह - फलमपीति । तथा आख्याप्यविशिष्टा ब्रह्मविद्येति । अस्तु त्रितयमिदमविशिष्टम् तथापि चोदना भिद्यते क्वचित् 'विद्यात्' इति, क्वचिच्च 'उपासीत' इति, क्वचिच्च 'निदिध्यासितव्यः' इति, क्वचिच्च 'निचाय्य तं मृत्युमुखात्प्रमुच्यते' इति दर्शनपर्यायेण धातुना मृत्युतरणोपाय उच्यते । भगवद्गीतादिषु भक्तिशब्देनैव क्रियासमभिहारेणापवर्गसाधनं विधीयते । अतः कथं चोदनाभेदे सति विद्यैक्यशङ्का? मैवम् । भाष्य एव भगवता भाष्यकारेणैव सर्वेषामेवैषां विधीनां छागपशुन्यायेनैकार्थ्यमुपपादितम् । तेनैकार्थ्यं सिद्धम् । अपर्यायप्रायाणामेव हि शब्दानां प्रयोगे चोदनाभेदमाहुस्तान्त्रिकाः । यथा यजति ददाति जुहोतीति । अत्र पुनरेकत्रैव विश्रान्तेर्न चोदनाभेदः । तदिदं दर्शयति - ध्यानादीति । विधिरप्यविशिष्ट एवेत्यर्थः । तस्मात् विद्यैक्यमेवेति । तदेतन्निराकरोति - तन्नेति । अत्राख्यादिभेदरूपं हेतुचतुष्टयमाह - आख्येत्यादिना । आख्याभेदस्तावत् सद्विद्यादहरविद्याभूमविद्येत्यादिः । नच सामान्यनाममात्रैक्यं विशेषनामप्रयुक्तं विद्याभेदं निवारयति यथा 'अथैष ज्योतिरथैष विश्वज्योतिरथैष सर्वज्योतिः' इति विशेषनामप्रयुक्तं भेदं सर्वसाधारणयागादिशब्दमात्रं न निवारयति । तद्वदत्रापि ब्रह्मविद्येति सामान्यनाममात्रं विद्याभेदं न निवारयितुं शक्नोति । रूपभेदश्च सर्वास्वपि विद्यासु स्फुटमोवोपलभ्यते । ब्रह्मेति रूपसामान्यं तु तत्तद्विद्यासु प्रतिनियतगुणविशेषप्रयुक्तरूपभेदस्य न परिपन्थितामश्नुते विशेषणभेदाद्विशिष्टभेदस्यापरिहार्यत्वात् । इत्थं हि कर्मकाण्डेऽप्यनुष्ठाननियमः । इत्थं रूपभेदमाख्याभेदञ्चोपपाद्य चोदनाभेदमप्युपपादयति - तदुपहितेति । तत्तद्विद्यासाधारणगुणविशेषितवेदनविद्यौ 'अर्थेनैव विशेषो हि निराकारतया धियाम्' इति न्यायेन तेनतेनार्थेनैव तत्तद्विद्याभेदसिद्धेश्चोदनानामपर्यायत्वमेवेति भाष्यकारैरेव सुव्यक्तमुपपादितम् । अत्र संयोगभेदोऽप्यस्तीत्याह - मिश्रमिति । मधुविद्यायां वसुपदप्राप्तिपूर्वकपरमात्मप्राप्तेः फलत्वात् क्वचित् मिश्रं फलम्, विद्यान्तरेषु केवलपरमात्मप्राप्तेः फलत्वादमिश्रमेव फलमिति संयोगभेदोऽप्यस्ति । इत्थं ब्रह्मविद्यासूक्तन्यायेन वेदान्तभागोक्तासु काम्यविद्यास्वपि भेदो निरूप्य इत्याह - काम्येति ॥64. अत्र खलु 'नाना शब्दादिभेदात्' इति विद्याभेदं वदन् सूत्रकारश्शब्दभेदमेव पुरस्करोति, शब्दभेदो नाम चोदनाभेदः, चोदनाभेदोऽपि यजतिददातिजुहोतीत्यपर्यायेण शब्देन भावार्थविधिः । अत्र पुनर्भाष्यकारैरेव वेदनोपासनादिशब्दानां पर्यायत्वमुपपादितम् । तेन शब्दसाम्ये सति कथं 'नाना शब्दादिभेदात्' इति सूत्रकारोणोच्यत इति कश्चिदाक्षिपति - नाना शब्देति । विद्यात्, उपासीत, ध्यायीत, इति धातुभेदादिति पराभिप्रायमाशङ्क्योत्तरमाह - नहीति । धातवो हि न स्वरूपभेदमात्रेण शब्दभेदत्वमश्नुवते, अस्ति विद्यते भवतीत्यादीनामपि शब्दभेदत्वप्रसङ्गात् । तेनापर्यायशब्दप्रयोग एव शब्दभेदो वाच्यः । विद्यादित्यादीनां पर्यायत्वं प्रागेव समर्थितमिति । सत्यमित्यर्धाङ्गीकारेण परिहरति । यद्यपि शब्दान्तराधिकरणोक्तमुख्यशब्दभेदो नास्ति, अथापि रूपभेदप्रयुक्तश्शब्दभेद उपचर्यते । तत् किमर्थमित्यत्राह - रूपभेदद्रढिम्न इति । अयमर्थः - रूपभेद एवात्र साक्षाद्भेदकः । स तु रूपभेदो धात्वर्थविशेषकत्वेन धात्वर्थमपि भिनत्तीति भिन्नार्थवाचकत्वेन शब्दभेदोऽपि सिध्यतीत्यौपचारिकी शब्दभेदोक्तिः । अत्रोपचारोक्तौ प्रयोजनमाह - ज्ञानमिति । मृषावादिनः खल्वविधेयमेव ज्ञानं मोक्षसाधनमित्याहुः तन्निरासेन ज्ञानस्य विधेयत्वसिद्ध्यर्थं विद्याविषयचोदनाभेदोऽस्तीत्युच्यते । अयमभिसन्धिः - यदि वेदनध्यानोपासनादिशब्दानां तत्तत्प्रकरणस्थानां पर्यायत्वम्, यदि वा छागपशुन्यायेन विशेषपर्यवसानम्, यदि वा भाष्यकारोक्तक्रमेण भिन्नेषु प्रकरणेषु वेद्यभेदनिबन्धनवेदनभेदप्रतिपादकत्वेनापर्यायत्वम्, सर्वथापि विधेयमेव ज्ञानम् । विधेयादेव ज्ञानादपवर्गसिद्धिरितीममर्थं प्रतिपादयितुं चोदनाभेदकथनमिति ॥65. एवं भाष्यकारोक्तप्रकारेण शब्दभेदमुक्त्वा भाष्यकाराभिप्रायस्थं मुख्यमेव शब्दभेदं उपपादयति - यद्वेति । अयमर्थः - नानाशब्दादिभेदादिति सूत्रकारश्शब्दभेदमेव तावत् प्राह । स च शब्दभेदोऽपर्यायशब्दकथनम् । तच्च ब्रह्मविद्यायास्साक्षादेवास्ति । भक्तिप्रपत्त्योर्मोक्षोपायतया विहितयोर्विधिभेददर्शनात् । 'अनित्यमसुखं लोकमिमं प्राप्य भजस्व माम्' इति भक्तिविधिर्दृश्यते 'मामेकं शरणं व्रज' इति प्रपत्तिविधिः । प्रपत्तिरेव हि शरणागतिः । 'अनन्यसाध्ये' इत्यस्मिन् प्रपत्तिलक्षणवाक्ये 'प्रपत्तिश्शरणागतिः' इति पर्यायत्वेनोपदेशात् । तेन साक्षादेव भक्तिप्रपत्त्योर्विधिभेद उपलभ्यत इति मुख्य एवायं शब्दभेदो भाष्यकारभावस्थः । यजतिददातिजुहोतीत्यादिशब्दभेदवदस्यापि शब्दभेदस्य साक्षादेव शब्दभेदलक्षणोपेतत्वात् । अयमत्र शब्दान्वयः - यद्वेति पक्षान्तरोपन्यासमाह । शब्दादिभेदादिति वदता सूत्रकारेण सम्यगेव न्यासोपासे विभक्ते । तत्र दृष्टान्तमाह - यजनहवनवदिति । तत्र विभागहेतुं दर्शयति - शब्दभेदादिति । अभाक्तादिति मुख्यत्वमाह । तेन पूर्वोक्तप्रकारात् प्रकारान्तरसिद्धिः । एवं चोदनाभेदमुक्त्वा तद्वदेवाख्याभेदो रूपभेदस्संयोगभेदोऽप्यस्तीत्याह - आख्येति । भक्तौ हि सद्विद्यादहरविद्येत्यादिराख्या, प्रपत्तौ पुनर्निक्षेपो न्यासश्शरणागतिरित्यादिः । एवं भक्तिरूपे दहरविद्यादौ अपहतपाप्मत्वादिकं रूपम् । इह पुनरुपायान्तरस्थानापत्तिर्भगवतो रूपम्, तदेव निरपेक्षोपायत्वमित्यध्यात्मविद्भिरभिधीयते । भक्तियोगनिष्ठानां हि सद्विद्यादहरविद्यादिसापेक्षः परमपुरुषः फलं ददाति । इह पुनरुपायान्तरस्थाने स्वयमेवावस्थितस्तदेव मुक्तिरूपं फलं ददाति । इदमेवोच्यते 'सर्वधर्मान् परित्यज्य मामेकं शरणं व्रज' इति । अस्यार्थस्य विस्तरो न्यासविंशत्यादिष्वाचार्यप्रबन्धेष्वनुसन्धेयः । इतरसम इति - यथा सद्विद्यादीनामाख्याभेदाद्रूपभेदात् संयोगभेदाद्भेद उपपद्यते तथैव प्रपत्तेरपि भेद इत्यर्थः । यद्यपि सर्वासां ब्रह्मविद्यानां प्रधानफलं मोक्षः तथाप्यनुसन्धानवेलायां तत्तद्रूपविशिष्टभगवदनुभवरूपफलवैषम्यमस्तीति भावः । अधिकारभेदादपि रूपभेदमाह - किञ्च भिन्नोऽधिकारश्शीघ्रप्राप्त्यादिभिरिति । भक्तियोगनिष्ठस्य प्रारब्धकर्मावसाने हि मोक्षः । प्रपत्तिनिष्ठस्य तु प्रारब्धमपि कर्म प्रपत्तिरेव क्षपयितुं शक्नोति 'उपायभक्तिः प्रारब्धन्यतिरिक्ताघनाशिनी । साध्यभक्तिस्तु सा हन्त्री प्रारब्धस्यापि भूयसी ॥' इति वचनादेव प्रपत्तेश्शीघ्रफलप्रदत्वश्रवणात् । शब्दार्थस्तु - उपायरूपा भक्तिः प्रारब्धं च न हन्यात् अपि तु तद्व्यतिरिक्तमेव हन्यात् । साध्यभक्तिः प्रपत्तिः प्रारब्धमपि हन्यात् । अत एव भक्तेः प्रपत्तिर्भूयसी फलाधिक्यात् । अत्र आदिशब्देन 'भक्त्यादौ शक्त्यभावः' इत्याचार्यग्रन्थोक्ताः पञ्चदशाप्यधिकारविशेषा उच्यन्ते । शक्तिर्ज्ञानं जन्म विलम्बक्षमत्वमित्येतानि समस्तानि भक्त्यधिकारः । तत्रैकैकविरहे द्विकद्विकविरहे त्रिकत्रिकविरहे सर्वविरहे च सम्पद्यन्ते प्रपदनाधिकारा इति पञ्चदशत्वसिद्धिः । ननु ब्रह्मविद्यानां ब्रह्मप्राप्तिरेव फलम्, तच्चैकमेवेत्याशङ्कमानस्य बालबुद्धेरन्यत्र फलभेदं दृष्टान्ततया दर्शयति - जगुरिति । मधुविद्यायां हि वसुपदप्राप्तिपूर्वकपरमात्मप्राप्तिः फलम् । दहरविद्यादौ तु परमात्मप्राप्तिमेव फलतया निर्दिशति । अतस्संयोगभेदादपि न्यासोपासनयोस्सिद्ध एव भेदः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.24 शब्दादिभेदाधिकरणम्\nस्वर्गलोकादिसमस्तावयविषयतया वैश्वानरविद्याया इव तत्तद्विद्याम्नातसकलगुणविषयतया सर्वासां ब्रह्मविद्यानां ऐक्यमिति शङ्क्या सङ्गतिः। नानाशाखानानाप्रकरणाम्नातानां सद्विद्यानन्दमयविद्याप्रतर्दविद्याशा- ण्डिल्यविद्यादीनामैक्यं भेदोवेति वेद्यब्रह्मैक्यात्तत्तत्प्रकरणव्यवस्थितगुणभेदाच्च संशये पूर्वपक्षः। वेद्यस्य ब्रह्मणो रूपस्यैक्यात् ब्रह्मप्राप्तिरूपफलैक्याच्च विद्यानामैक्यमिति। ननु 'इन्द्राय राज्ञ' इत्यत्र हविःप्रदानरूपस्य यागस्य सर्वत्रैकरूपत्वेऽपि यष्टव्यस्येन्द्रस्यैकत्वेऽपि राजादिगुणभेदाद्यागभेदः 'प्रदानवदेव तदुक्त'मित्यधिकरणे सङ्कर्षसिद्धउदाहृतः। तेनैव न्यायेन विद्यानां भेदस्सिध्यतीति कथमिह पूर्वपक्षः। न च दहरशाण्डिल्यविद्यादीनां गुणभेदात् सत्यविद्यादीनमक्ष्यादित्यादिस्थानभेदाच्च भेदसिद्धावपि शब्दान्तरप्रयुक्तो भेदः क्वापि न निरूपित इति तन्निरूपणार्थोयं पूर्वपक्ष इति वाच्यम्। यजति ददाति जुहोतिवदपर्यायधातुनिष्पन्नाख्यातरूपस्य शब्दान्तरस्यात्राभावात् 'ध्यायेदुपासीत क्रतुं कुर्वीते' त्यादिषु ध्यायत्यर्थादीनां पर्यायत्वात्। उच्यते- भक्तिरूपाणां दहरादिविद्यानां\" न्यासविद्यायाश्च शब्दान्तरेणापि भेदोऽस्तीति दर्शयितुं सर्ववेदान्तप्त्ययाधिकरणदर्शितमविधेय- ज्ञानवादनिराकरणं द्दढीकर्तुंचायं\" पूर्वपक्षो दर्शितः। शब्दान्तरगुणभेदा.........मधुविद्योपकोसलविद्यादिष्वभ्युदय- मिश्रा ब्रह्मप्राप्तिः फलम्। ज्योतिर्विद्यासु चक्षुष्यत्वाद्यैहिकं फलमिति फलभेदात् सद्विद्याक्षरविद्यादिसमाख्याभे- दाच्च प्रतिकरणं विद्याभेद इति सिद्धान्तः।। संग्रहकारिकाः।। सर्वासां ब्रह्मविद्यायां रूपं ब्रह्मफलं च तत्। अतो न भेदो नैवन्ताः नानाशब्दादिभेदतः।। न्यासोपासनयोस्तावच्छब्दस्स्पष्टंविभज्यते। उपासनेषु रूपं च तत्तद्ब्रह्मगुणात्मकम्।। फलं च मधुविद्यादौ मिश्रितं क्वचिदैहिकम्। सदक्षराद्युपपदैस्समाख्या च विभिद्यते।। इति शब्दादिभेदाधिकरणम्।।24।।"
                            }
                        ]
                    },
                    {
                        "verse_number": 39,
                        "original_text": "Adhikarana 3.3.25 विकल्पाधिकरणम्\nविकल्पोऽविशिष्टफलत्वात् ॥3.3.57॥\nकाम्यास्तु यथाकामं समुच्चीयेरन्न वा , पूर्वहेत्वभावात्॥3.3.58॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.25 विकल्पाधिकरणम्\nब्रह्मप्रातिफलानां सद्विद्यादहरविद्यादीनां नानात्वमुक्त्तम्; इदानीमासां विद्यानामेकस्मिन्, पुरुषे प्रयोजनवत्त्वेन समुच्चयोऽपि सम्भवति, उत प्रयोजनाभावाद्विकल्प एवेति विशये किं युक्त्तम्, समुच्चय्रोपि, सम्भवतीति कुतः? एकफलानां भिन्नशास्त्रार्थानामपि समुच्चयदर्शनात् दृश्यते ह्येकस्यैव स्वर्गादेः साधनानामग्निहोत्रदर्शपूर्णमासादीनां तस्यैव स्वार्गस्य भूयस्त्वापेक्षयैकत्र पुरुषे समुच्चयः; एवमिहापि ब्रह्मानुभवभूयस्त्वापेक्षया समुच्चयोऽपि सम्भवतीति एवं प्राप्ते प्रचक्ष्महे- विकल्प एव; न समुच्चयः सम्भवतीति कुतः? अविशिष्टफलत्वात्- सर्वासां हि ब्रह्मविद्यानामनवधिकातिशयानन्दब्रह्मानुभवः फलमविशिष्टं श्रूयते \"ब्रह्मविदाप्नोति परम्\" \"स एको ब्रह्मण आन्दः श्रोत्रियस्य चाकामहतस्य\" \"यदा पश्यः पश्यते रुक्मवर्णं कर्त्तारमीशं पुरुषं ब्रहकमयोनिम् तदा विद्वान्तपुण्यपापे विधूय निरञ्जनः परमं साम्यमुपैति\" इत्यादिभ्यः ब्रह्म हि स्वस्य परस्य च स्वयमनुभूयमानमनवधिकातिशयानन्दं भवति स च तादृशो ब्रह्मानुभव एकया विद्ययाऽवाप्यते चेत्किमन्ययेति न समुच्चयसम्भवः स्वर्गादेर्हि देशतः कालतः स्वरूपतश्च परिमितत्वेन तत्र देशाद्यपेक्षया भूयस्त्वसम्भवात्तदर्थिनः समुच्चयः सम्भवति; इह तु तद्विपरीतस्वरूपे ब्रह्मणि तन्न सम्भवति सर्वाश्च विद्या ब्रह्मानुभवविरोध्यनादिकर्माविद्यानिरसनमुखेन ब्रह्मप्राप्तिफला इत्यविशिष्टफलत्वात्सर्वासां विकल्प एव। 57।\nब्रह्मप्राप्तिव्यतिरिक्त्तफलास्तु विद्याः स्वर्गादिफलकर्मवद्यथेष्टं विकल्पेरन्, समुच्चीयेरन् वा, तासां परिमितफलत्वेन भूयस्त्वापेक्षासम्भवात्, तदाह  अपरिमित पलत्वाभावादित्यर्थः। 58।\n।। विकल्पाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.25 विकल्पाधिकरणम्\nसद्विद्याभूमविद्यादिकानां ब्रह्मप्राप्तिफलानामेकस्मिन्पुरुषे समुच्चयोऽपि संभवति, नेति संशयः अग्निहोत्रदर्शपूर्णमासज्योतिष्टोमादीनां स्वर्गैकफलानां तत्र भूयस्त्वापेक्षया यथैकस्मिन्पुरुषे समुच्चयो दृश्यते; तथाऽत्रापि ब्रह्मानुभवभूयस्त्वापेक्षयैकस्मिन् पुरुषे समुच्चयस्संभवतीति पूर्वः पक्षः देशतः कालतस्त्वरूपतश्चानवच्छिन्नानन्दस्वरूपब्रह्मानुभवस्सर्वासां परविद्यानां फलम्; तच्चैकया विद्ययाऽवाप्तमित्येकस्मिन्पुरुषे विद्यान्तरसमुच्चयः प्रयोजनाभावान्न संभवतीति सर्वासां विकल्पः इति राद्धान्तः सूत्रमपि व्याख्यातम् ॥\nब्रह्मप्राप्तिव्यतिरिक्तफला विद्याः काम्याः तास्तु यथेष्टं समुच्चीयेरन्; विकल्प्येरन्वा, पूर्वहेत्वभावात् - तत्फलस्यापरिमितत्वाभावात्; भूयस्त्वापेक्षया समुच्चयस्संभवतीत्यर्थः इति विकल्पाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.25 विकल्पाधिकरणम्\nएकस्मिन्नुपासके सर्वासां परविद्यानां विकल्पः, आपरिच्छिन्नानन्दपूपब्रह्मानुभवफलस्याविशिष्टत्वात्।।\nब्रह्मव्यतिरिक्तविद्याफलस्य परिमितत्वात् भयस्त्वापेक्षया समुच्चयः संभवतीति यथाकाम् समुच्चीयेरम्, विकल्पेरन् वा।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.25 विकल्पाधिकरणम्\n।। विकल्प्रोविशिष्यफलत्वात् ।। 57 ।। अस्मिन्नधिकरणे न्यासविद्याऽभिप्रेता । सङ्गतिमाह - ब्रह्मप्राप्तीति । भेदे सिद्धे हि समुच्चयविकल्पनिरूपणं युक्त्तमिति भावः । किं सर्वासां समुच्चयः? उत विकल्पः? किं ब्रह्मप्राप्तिरेकरूपा? उत स्वर्गप्राप्तिवद्विलक्षणेति, वैलक्षण्ये तदपेक्षया समुच्चयः, एकरूप्ये विकल्पः । राद्धान्ते - परमं साम्यमुपैतीति । अनवधिकातिशयानन्दं ब्रह्म स्वसदृशानन्दं ददाति, ततोऽधिकानन्दस्याभावान्न भूयस्तदपेक्षासम्भव इति भावः । ब्रह्मानन्दस्य फलत्वं दशर्यति - ब्रह्म हीति । काश्चिद्विद्या विरोधिनिरसनोपक्षीणाः काश्चिद्व्रह्मप्राप्तिफलाः, अतः समुच्चयसम्भव इत्यत्राह - सर्वाश्च विद्या इति । अनेन सूत्रेण सङ्गमुत्तरसूत्रार्थं सङ्गेपेणाह - ब्रह्मप्राप्तिव्यतिरिक्त्तफलान्त्विति ।। 57 ।।\n।। काम्यास्तु यथाकामं समुच्चीयेरन्न वा पूर्वहेत्वभावात् ।। 58 ।। अत्र व्याख्येयं परमपदं व्याचष्टे - अपरिमितेति । समुच्चीयेरन्न वेत्युक्त्तेपि समुच्चयविकल्पयोः किं नियामकमित्यपेक्षायामिच्छा नियामिका स्यादिति यथाकाममिति पदस्यार्थः ।। विद्यानामेकरूपं फलं समाधौ साक्षात्करणमिति परे, तदयुक्त्तम्- समाधौ साक्षात्कारस्य विद्याशरीरान्तर्भावात्, तस्य च फलभावेऽपि तत्तद्गुणविशेषविशिष्टविषयतया भिन्नरूपत्वाच्च विकल्पानुपपत्तेः, साक्षात्कारस्यैकरूपत्वेऽपि बन्धनिवृत्त्यन्तरभाविब्रह्मानुभववैषम्यशङ्कानिरासेन विना समुच्चयनिरासायोगाच्च बन्धनिवृत्तिपूर्वकब्रह्मानुभवफलैक्यरूप्यं वक्त्तव्यम् । अन्ये तु सम्भूत्युपासनविषयं विचारमाहुः, तदयुक्त्तम्- सम्भूतिविनाशविभागविभक्त्तोपासनसमुच्चयस्याप्रामाणिकत्वोपपादनात्, ते च \"ये चेमेऽरण्ये\" इत्यत्र देवयानपथस्य फलत्वेनोपादानादेकाधिकारपरिगृहीतत्वादाग्नेयादीनामिव समुच्चय इति पूर्वपक्षं कृत्वा आग्नेयादीनामिव प्रकरणैक्याधिकारवाक्यैक्याभावादिभिः प्रतिप्रकरणं निराकाङ्क्षाणां विद्यानां मिथः सम्बन्धानुपपत्तेः, \"ये चेमे\" इत्यादिवाक्यस्य गतिविधिपरत्वेन ब्रह्मप्राप्तेरनूद्यमानतया अधिकारवाक्यत्वाभावादेकस्मिन् दोषे विहितप्रायश्चितानामिव विकल्प इत्याहुः, तदयुक्त्तम्, अथ \"ये इमे ग्रामे इष्टापूर्त्ते दत्तमित्युपासते त धूममभिसम्भवन्ती\"ति पितृयाणपथस्य पलत्वेनोपादानेऽपि प्रत्येकं\nपलसाधनत्वेन विहितानामिष्टापूर्त्तदत्तादीनामिव विद्यादीनामपि समुच्चित्यैकफलसाधनत्वशङ्कानुत्थादानधिकारवाक्यभेदादिभिः प्रत्येकमेकरूपफलसाधनत्वे सिद्धान्तदृष्टया दर्शित्रेपि फलातिशयसम्भवानया ज्योतिष्टोमदर्शपौर्णमासविश्वजिदादीनामिव समुच्चयशङ्काया दुर्निवारत्वाच्च, अतः सैवाविशिष्टफलत्वेन निराकार्या, समुच्चित्यसाधनत्वे पूर्वपक्षिते प्रत्येकं निरपेक्षसाधनत्वं सिद्धान्तिनः साध्यं स्यात्, तत्र चाविशिष्टफलत्वादिति हेतुर्न घटते साध्याविशिष्टत्वात्, अविशिष्टं फलं प्रति निरपेक्षसाधनत्वं हि साध्यम्, तद्धेतवोऽभिप्रेता इति चेत्- अनपेक्षितकण्ठशेक्त्तिरपेक्षितस्यावचनं सूत्रास्वारस्यं च स्यात्, अतो यथाभाष्यमेवार्थः । इतरे सर्वे \"काम्या\" स्त्विति सूत्रमधिकरणान्तरमाहुः, तदयुक्त्तम्, अविशिष्टफलत्वाभावस्य स्फुटत्वात्, सूत्रप्रयोजनन्तु विद्यात्वसामान्यप्रसक्त्तविकल्पविवारणम्, काम्यासु विद्यासु सूत्रस्वारस्येन सामान्यतो निरूपितास्वपि मुमुक्षोश्च भवति प्रयोजनं विद्याङ्गक्रतुसमृध्द्यर्थानमुद्गीथाद्युपासनानां क्रतुफलप्रतिबन्धककर्मलाघवभूयस्त्वाद्यानुगुण्येन विकल्पसमुच्चयाद्याश्रयणम् ।। 58 ।।\n।। विकल्पाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.25 विकल्पाधिकरणम्\n66. ज्योतिष्टोमाग्निहोत्रप्रभृतिवदधिकानन्दसिद्ध्यै समुच्चि-  \nत्यर्हास्स्युर्ब्रह्मविद्या न च भजनविधिः कश्चिदेकं प्रति स्यात् ।  \nकर्तुं ताः कालभेदात् क्षममिति न मिथो वासनास्थैर्यबाधात्  \nसम्पूर्णब्रह्मलब्ध्यै पृथगिह च विधिः प्रायणान्ते समाधौ ॥\n67. रूपादीनां विशेषैर्ननु परभजनं नैकरूपं विभक्तं  \nसामग्रीभेदतस्तत्फलमपि विषमं सम्मतं न्यायतस्स्यात् ।  \nन स्यात् सर्वासु विद्यास्वपि हि फलतया वक्ष्यते भोगसाम्यं  \nप्राप्यैक्यञ्च प्रसिद्धं बहुसरणिजुषां लोकतो वेदतश्च ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.25 विकल्पाधिकरणम्\n66. अत्र भाष्य एव सङ्गतिर्व्यक्तमुच्यते 'ब्रह्मप्राप्तिफलानां सद्विद्यादहरविद्यादीनां नानात्वमुक्तम् । इदानीमासां विद्यानामेकस्मिन् पुरुषे प्रयोजनवत्त्वेन समुच्चयोऽपि सम्भवति उत प्रयोजनाभावात् विकल्प एवेति विशये' इति । तदर्थविचारस्तु - किमेकस्मिन् पुरुषे प्रयोजनसम्भवात् सर्वासां समुच्चयः उत विकल्पः । तदर्थं विचार्यते - किं सर्वासु विद्यासु फलरूपा ब्रह्मप्राप्तिरेकरूपा उत स्वर्गादिप्राप्तिवत् विलक्षणेति । अत्र पूर्वपक्षी मन्यते - लोके हि ज्योतिष्टोमाग्निहोत्रप्रभृतयस्स्वर्गाद्यर्थं विहिता एकेनैवाधिकारिणा फलाधिक्यार्थं समुच्चयेनैवानुष्ठीयन्ते, तत्तदनुष्ठानाधिक्येन फलञ्चाधिकमुपलभ्यते, एवमत्रापि ब्रह्मविद्याः परब्रह्मप्राप्त्यर्थं समुच्चयेनानुष्ठीयन्ताम्, फलमपि देशकालाधिक्येन तारतम्येन लभ्यतामिति । तदिदमाह - ज्योतिष्टोमेति । नचैकस्यैवाधिकारिण एकमुपासनमिति नियमोऽस्तीत्याह - न चेति । 'न चैकं प्रति शिष्यते' इति न्यायेन सर्वो़ऽपि भजनविधिस्सर्वान्प्रत्येव विधीयते । तेन समुच्चयस्सम्भवत्येवेति । नन्वेकस्योपासनस्य चिरकालानुष्ठेयत्वात् उपासनान्तरस्य कालो नास्तीत्याशङ्क्य परिहरति - कर्तुमिति । ज्योतिष्टोमाग्निहोत्रादिवत् अत्राप्यनुक्रमेणानुष्ठातुं शक्यत इत्यनुष्ठानकालाभावात् न समुच्चय इति न भ्रमितव्यमित्यर्थः । तमिमं पक्षं प्रतिक्षिपति - नेति । तत्र हेतुमाह - मिथ इति । अयमर्थः - 'स खल्वेवं वर्तयन् यावदायुषम्' इति ब्रह्मविद्याया आशरीरपातमनुष्ठेयत्वं श्रूयते । तच्च सर्वासामपि ब्रह्मविद्यानां समानमेव । तेनैकयैव ब्रह्मविद्यया कृत्स्नस्यापि कालस्यावरुद्धत्वात् ब्रह्मविद्यान्तरानुष्ठानकालाभावात् समुच्चयो न भवत्येव । इत्थमुपपादितमर्थं निगमयति - सम्पूर्णेति । अत्रैकमेव फलं दृश्यते या सम्पूर्णब्रह्मलब्धिः, तत्सिद्ध्यै पृथगेवानुष्ठेयान्युपासनानि, तानि च पृथगेव विधीयन्ते । तत्र हेतुमाह - प्रायणान्ते समाधाविति । अयमर्थः - एकैकस्सद्विद्यादहरविद्यादिस्समाधिः प्रायणान्तो विधीयते । तेन विधेयानां सामस्त्येनानुष्ठानविरोधात् प्रत्येकानुष्ठानलाभाय पृथगेव साधनत्वमिति विकल्प एव स्वीकार्यः ॥67. ननु भवता ब्रह्मविद्यानां फलैक्यात् विकल्प एवेति प्रतिज्ञातम्, नहि प्रतिज्ञामात्रेणार्थसिद्धिः, फलैक्यमेव हि नाङ्गीकुर्महे कारणभेदे कार्यभेदस्यावश्यसम्भवात्, कारणानि तु ब्रह्मोपसनानि भिन्नान्येव रूपादिभेदात्, तेन फलभेदोऽप्यवश्याश्रयणीयः, तस्मात् भिन्नफलत्वे कथं विकल्प इतीमं पूर्वपक्षमनुवदति - रूपादीनामिति । शब्दान्वयस्तु - रूपादीनां विशेषैः परभजनं नैकरूपं विभक्तम् । नैकरूपमिति नगनैकादिशब्दवन्नसमासः । कारणभेदमुपपाद्य फलभेदमप्याह - सामग्रीभेदत इति । सम्मतं न्यायत इति - कारणभेदात्कार्यभेदो लोकसम्मत एवेति । तदिदं प्रतिक्षिपति - न स्यादिति । तत्र हेतुमाह - सर्वास्विति । 'भोगमात्रसाम्यलिङ्गाच्च' इति 'निरञ्जनः परमं साम्यमुपैति' इतिश्रुतिप्रतिपन्नं भोगसाम्यमेव फलतयोच्यते, तेन फलैक्यसिद्धिः । ननु सालोक्यादीनां चतुर्णामपि फलत्वेनाभिधानात् कथं फलैक्यमित्याशङ्क्याह - प्राप्यैक्यमिति । 'सायुज्यमन्ये स तु मोक्ष उक्तः' इत्यनेन ब्रह्मणस्सायुज्यमेव मोक्ष इति निर्णीतम् । सालोक्यादीनि तु तदन्तर्गततया फलत्वेनानूद्यन्त इति भावः । अनेन भिन्नानामुपायानां भिन्नमेव फलमिति शङ्कापि निरस्ता । लोकतो वेदतश्चोपायभेदेऽपि फलैक्यदर्शनात् । लोके हि बहुभिर्मार्गैरेकमेव ग्रामं प्राप्नुवन्ति वेदेऽपि यागदानहोमादिभिर्बहुभिरपि कर्मभिस्तत्रतत्र विहितैरेकमेव फलं प्राप्नुवन्ति कर्मठाः । तथा अध्यात्मविदोऽपि स्तुतिनमस्कारकीर्तनादिभिः परमपुरुषमाराध्य स्वाभिमतं फलं प्राप्नुवन्तीति भारतादिप्रसिद्धम् । एवं नानाविद्यानिष्ठाः स्वाधिकारानुरूपतत्तद्विद्यानुष्ठानेन परमपुरुषं प्राप्नुवन्तीति श्रुतिसिद्धत्वात् सुसङ्गतमेतत् ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.25 विकल्पाधिकरणम्\nविद्यानां भेदे सिद्धे विकल्पसमुच्चयचिंतेति संगतिः। किमासा विकल्प एव उत मसुच्चयोऽपि संभवतीति ब्रह्मप्राप्तिफलस्यैकरूप्यवैलक्षण्याभ्यां\" संशये पूर्वपक्षः। फलातिशयलिप्सया समुच्चयोऽपि संभवति। न च ब्रह्मानन्दानुभवरूपस्य फलस्यैकरूपत्वात् तस्मिन्नितिशयासम्भवः। 'जक्षत्क्रीडन्रममाण' इत्यादिश्रुतिप्रतिपन्नेषु जक्षणादिफलेष्वतिशयसंभवात् 'उपस्थितेऽतस्तद्वचना'दिति कामाद्यधिकरणसूत्रेण जक्षणादीनामपि मुक्तानुभाव्यविद्याफलत्वस्योक्तत्वादुपास्यगुणातारतम्यवतीनामनियतकालप्रायणपर्यन्तं यदाकदाचिदारभ्यानुवर्त- नीयानां विद्यानामनुष्ठिततकर्मातरतम्यप्रयुक्तफलतारतम्यावश्यम्भावात्। न च ब्रह्मविद्यानामाप्रयाणं अहरहरनुवर्तनीयतयैकविद्यानुष्ठातं\" समाप्य विद्यान्तरारम्भायोगात् समुच्चयासम्भवः। प्रत्यहं समयभेदेनानेकविद्यानुष्ठानोपपत्तेः। नतु 'आप्रयाणात्तरापि हि द्दष्ट'मित्यधिकरणे प्रत्यहं निरन्तरं विद्यानुष्ठेयेति वक्ष्यते। किंतु प्रत्यहं विद्यानुष्ठेयेत्येतावदेव वक्ष्यते। निरन्तरानुष्ठाने नित्यानां\" विद्यामहकारिणां च कर्मणामारम्भणसंशीलनस्य च निरवकाशत्वापत्तेः। ननु जक्षणरमणादिश्रुतिः 'सङ्कल्पादेवास्य पितरस्समु- त्तिष्ठन्ती' त्यादिपित्रादिसृष्टिश्रुतिः 'कामान्नीकामरूपी' त्याद्यभिलषितसकलभोग्यवस्त्ववाप्त्यभिलषितसकलरूप- परिग्रहादि श्रुतिः 'तेषां सर्वेषु लोकेषु कामचारोभवती'त्यादि तत्तल्लोकसम्भावितसकलभोगभोक्तृत्वश्रुतिरित्येव- मादिका यावती मुक्तसम्पद्विषया श्रुतिः, सा सर्वापि मुक्तस्य ब्रह्मानुभवव्यतिरिक्तफलान्तरबोधनार्था न भवति, किं तु ब्रह्मानुभवान्तर्गतफलप्रदर्शनार्थैव। सर्वस्यैवास्य ब्रह्मविभूत्यन्तर्गतत्वात् सविभूतिकब्रह्मानुभवस्यैव मुक्तभोग्यफलताय जगव्द्यापरवर्जाधिकरणे वक्ष्यमाणत्वादिति चेत्। पितृमातृभ्रातृस्वस्रादिसकलसृष्टौ कामनानुसारेण कदाचित्तेषु कतिपयसृष्टौ च विभूतितारतम्यात्। विभूतेश्च सुखरूपत्वस्य प्रागुक्तत्वात् स विभूतिकब्रह्मानुभव एव तारतम्यं सम्भवंतीति न कर्मभूयस्त्वप्रयुक्तफलभूयस्त्वन्यायस्यात्र निरवकाशता। अतः फलभूयस्त्वापेक्षया समुच्चयोऽपि सम्भवतीति। एवं प्राप्ते सिद्धान्तः।। इत्थं विभूतितारतम्यं नःनिर्धारयितुं शक्यम्। यावन्तो मुक्तस्तैस्सर्वैरपि सृष्टफलविसिष्टं ब्रह्मसृष्टसकलविभूतिविशिष्टं हि ब्रह्मानुभूयते। तथाचैकस्य मुक्तस्य स्वसृष्टाल्पत्वे मुक्तान्तरसृष्टैः ब्रह्मसृष्टैश्च ब्रह्मणि विभूतिरेकरूपाभवेत्। अस्तु वा समयभेदेन विभूतितारतम्यात् सविभूतिकब्रह्मानन्दानुभवे तारतम्यं, तथाऽपि तदेकैकयाऽपि विद्यया भवतीति तदर्थं न समुच्चयापेक्षाऽस्ति। समुच्चयाभाव एव च विद्यातत्सहकारिकर्मानुष्ठानकालव्यतिरिक्ते सर्वस्मिन्कालेऽप्येकैकस्या विद्यायः कर्तव्यं तदारम्भणसंशीलनमपि सामञ्जस्यं लभते। तस्मात् ब्रह्मप्राप्तिफलकानां विद्यानां\" न समुच्चयः। एवं च विद्यानां गुणतारतम्येन तदनुष्ठानकालतारतम्येन च भवदपि साधनतारतम्यं न फलतारतम्यप्रयोजकम्। एकग्रामप्राप्तिसाधनऋजुसु- पथानृजुकापथभेदवदिति समाधेयम्। एवं ब्रह्मप्राप्तिफलानामेव न समुच्चयः। काम्यानां तु विद्यानां फलभूयस्त्वापेक्षया स्वर्गार्थकर्मणामिव समुच्चयोऽपि सम्भवत्येव।। संग्रहकारिके। ब्रह्मप्राप्तिफला यथारुचि समुच्चित्यनुष्ठेयतां\" यांतु स्वर्गफलक्रियावदिति नाशंक्यं फलाभेदतः। एतासां प्रमितं फलं हि परमं साम्यं परब्रह्मणा तच्चानन्दमहाम्बुधौ निरवधौ सर्वात्मना मज्जनम्।। विद्या बह्वल्पगुणा भवन्तु बह्वल्पकालाश्च। अध्वान इव तथाऽपि प्राप्याभेदो न युज्यते नैव।। इति विकल्पाधिकरणम्।।25।।"
                            }
                        ]
                    },
                    {
                        "verse_number": 40,
                        "original_text": "Adhikarana 3.3.26 यथाश्रयभावाधिकरणम्\nअङ्गेषु यथाश्रयभावः॥3.3.59॥\nशिष्टेश्च॥3.3.60॥\nसमाहारात् ॥3.3.61॥\nगुणसाधारण्यश्रुतेश्च॥3.3.63॥\nन वा त्सहभावा श्रुतेः॥3.3.63॥\nदर्शनाच्च॥3.3.64॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.3.26 यथाश्रयभावाधिकरणम्\nउद्गीथादिक्रत्वङ्गेष्वाश्रिताः \"ओमित्येतदक्षरमुद्गीथमुपासीत\" इत्यादिका विद्याः किमुद्गीथादिवत् क्रत्वर्थतया क्रतुषु नियमेनोपादेयाः? उत गोदोहनादिवत्पुरुषार्थतया यथाकाममिति विशये नियमेनोपादेया इति युक्त्तम् ननु चासां पुरुषार्थत्वेनानियमः प्रतिपादितः \"तन्निर्धारणानियमस्तद्दृष्टेः प्रथग्ध्यप्रतिबन्धः फलम्\" इत्यत्र सत्यम्, तदेव द्रढयितुं कैश्चिल्लिङ्गदर्शनैर्युक्त्तया चाक्षिष्यते तत्र हि \"तेनोभौ कुरुतः\" इत्यनियमदर्शनात् पृथक्फलत्वमुक्त्तम् उपासनाश्रयभूतोद्गीथादिवदुपासनानामप्यङ्गतयोपादाननियमे बहवो हेतव उपलभ्यन्ते न ह्यत्र \"गोदोहनेन पशुकामस्य प्रणयेत्\" इत्यादिवदुपासनाविधिवाक्ये फलसम्बन्धः श्रूयते \"उद्गीथमुपासीत\" इत्युद्गीथादिसम्बन्धिदयैवोपासनं प्रतीयते, \"यदेव\" विद्यया करोति श्रद्धयोपनिषदा तदेव वीर्यवत्तरम्\" इति वर्तमानापदेशरूपवाक्यान्तराद्धि फलसम्बन्धो ज्ञायते स्वाक्येनैवाव्यभिचरितक्रतुसम्बन्ध्युद्गीथादिसम्बन्धेन निर्ज्ञातक्रत्वङ्गभावस्य वाक्यान्तरस्थवर्तमानफलसम्बन्धनिर्देशोऽर्थवादमात्रं स्यात्, अपापश्लोकश्रवणादिवत् अतो यथोद्गीथायः उपासनाश्रयाः क्रत्वङ्गतया पयोगविधिना नियमेनोपादीयन्ते, तथा तदाश्रिताश्चोपासनास्तन्मुखेन क्रत्वङ्गभूता इति नियमेनोपादेया एव। 59।\nशिष्टिः- शासनम्, विधानमित्यर्थः \"उद्गीथमुपासीत\" इत्युद्गीथाङ्गतयोपासनविधानाच्चोपादाननियमः \"गोदोहनेन पशुकामस्य प्रणयेत्\" इत्यादिवद्विधिवाक्येऽधिकारान्राश्रवणात् उद्गीथाद्यङ्गभाव एव हि विधेय इति गम्यते। 60।\n\"होतृपदनाद्धैवापि दुरुद्गीथमनुसमाहरति\" इत्युपासनस्य समाहारनियमो दृश्यते दुरुद्गीथं- वेदनविहीनमुद्गीथम् वेदनहानावन्येन समाधानं ब्रुवत्तस्य नियमेनोपादानं दर्शयति। 61।\nउपासनगुणस्य उपासनाश्रयस्य प्रणवस्य सोपासनस्य \"तेनेयं त्रयी विद्या वर्तते ओमित्याश्रावयत्योमिति शंसत्योमित्युद्गायति\" इति साधारण्यश्रुतेश्चोपासनसमाहारो गम्यते, तेनेति प्रकृतपरामर्शात् सोपासन एव प्रणवः सर्वत्र सञ्चरति अत उपासनस्य प्रणवसहभावनियमदर्शनाच्चोद्गीथाद्युपासनानामुद्गीथादिवन्नियमेनोपादानम् इति प्राप्ते उच्यते -। 62।\nन चेतदस्ति- यदुद्गीथाद्युपासनानां क्रतुषूद्गीथादिवदुपादाननियमः इति कुतः तत्सहभावाश्रुतेः- उद्गीथाङ्गभावाश्रुतेरित्यर्थः अङ्गभावे हि सहभावनियमो भवति, यद्यपि उद्गीथमुपासीत\" इत्यस्मिन् पदसमुदायेऽधिकारान्तरं न प्रतीयते, तथाऽपि तदन्तरमेव \"यदेव विद्यया करोति श्रद्धयोपनिषदा तदेव वीर्यवत्तरं भवति\" इति\nविद्यायाः क्रतुवीर्यवत्तरत्वं प्रति साधनभावः प्रतिपाद्यते तेन क्रतुफलात् पृथग्भूतपलसाधनभूता विद्या \"उद्गीथमुपासीत\" इति कर्त्तव्यतया विधीयते क्रतुफलात् पृथग्भूतोद्गीथाङ्गतया विनियोगो नोपपद्यते अथ उपासनस्याश्रयापेक्षायां सन्निहित उद्गीथ आश्रयमात्रं भवति उद्गीथश्च क्रत्वङ्गभूत इति क्रतुप्रयुक्त्तोद्गीथाद्याश्रये उपासने क्रत्वधिकारिण एव क्रतोर्वीर्यवत्तरत्वेच्छानिमित्तमिदमधिकारान्तरमिति न क्रतुषु तदुपादाननियमः वीर्यवत्तरत्वं च क्रतुफलस्य प्रबलकर्मान्तरफलेनाप्रतिबन्ध इत्युक्त्तम् क्रतोरविलम्बितफलत्वमित्यर्थः पर्णतादीनां तु 2यदेव विद्यया करोति तदेव वीर्यवत्तरं भवति\" इति विद्यायाः फलसाधनत्ववदपापश्लोकश्रवणादिफलं प्रति साक्षात्साधनभावो न श्रुत इति क्रत्वङ्गभूतजुह्वाद्यङ्गतया विनियोगाविरोधात्तदङ्गभूतानां फलान्तरसाधनभावकल्पनानुपपत्तेस्तत्र फलश्रुतिरर्थवामात्रं स्यात्। 63।\nदर्शयति च श्रुतिरुपासनोपादानानियमम् \"एवं विद्ध वै ब्रह्मा यज्ञं यजमानं सर्वाश्चर्त्विजोऽभिरक्षति\" इति ब्रह्मणो वेदनेन सर्वेषां रक्षणं ब्रुवती उद्गातृप्रभृतीनां वेदनस्यानियमे सत्येतदुपपद्यते अनेन लिङ्गेन पूर्वोक्त्तानां समाहारादिलिङ्गानां प्रायिकत्वमवगम्यते अतोऽनियम एवेति स्थितम्। 64।\n।। यथाश्रयभावाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.3.26 यथाश्रयभावाधिकरणम्\nकर्माङ्गाश्रयाणामुद्गीथाद्युपासनानां गोदोहनादिवदधिकारान्तरत्वेनोपादानानियमः पूर्वोक्तस्संभवति, नेति संशयः न संभवतीति पूर्वः पक्षः, “उद्गीथमुपासीतेत्युपासनविधौ फलान्तराश्रवणात्, उद्गीथसंबन्धावगतक्रत्वङ्गभावाविरोधात् एवं विधिवाक्येनैव क्रत्वङ्गभावेऽवगते सति “यदेव विद्यया करोति श्रद्धयोपनिषदा तदेव वीर्यवत्तरं भवति ... तेनोभौ कुरुतः” इति च वर्तमाननिर्देशः “न स पापं श्लोकं शृणोति” इतिवदर्थवादमात्रं स्यात् राद्धान्तस्तु - “यदेव विद्यया करोति .... तदेव वीर्यवत्तरम्” इति विद्यायाः क्रतुवीर्यवत्तरत्वं प्रति साक्षात्साधनभावोऽवगम्यते एवं फलसाधनतयाऽवगता विद्या किमाश्रित्य फलं करोतीत्यपेक्षायाम् “ओमित्येतदक्षरमुद्गीथमुपासीत” इत्युद्गीथमाश्रित्य कुर्यादिति क्रत्वङ्गभूतोद्गीथाश्रयत्वमात्रं प्रतीयते; अतः फलान्तरसाधनतयाऽवगतस्य क्रत्वङ्गभावो नोपपद्यत इति गोदोहनादितुल्यतयोपादानानियमः सिध्यत्येव “यस्य पर्णमयी जुहूर्भवति न स पापं श्लोकं शृणोतीत्यत्र तु पर्णताया जुहूसंबन्धात्प्रागपापश्लोकश्रवणं प्रति साक्षात्साधनभावो न श्रूयते; पर्णतासंबन्धिपुरुषसंबन्धमात्रं श्रुतम्; तत्तु “पर्णमयी जुहूरिति श्रुत्यैव प्रथमावगतक्रत्वङ्गभावं न निरुणद्धीत्यर्थवादमात्रमिति विशेषः। सूत्रार्थस्तु - अङ्गेषु - उद्गीथादिषु आश्रितानामुपासनानां यथाश्रयभावः - उद्गीथादिवदङ्गभावः गोदोहनादिवत् तस्मिन्वाक्ये फलसंबन्धाश्रवणादङ्गभावो न विरुध्यत इत्यर्थः ॥\nशिष्टिः - शासनम्, विधानम्; उद्गीथमुपासीतेति विधानाच्च वर्तमाननिर्देशावगतफलसंबन्धात् प्रागेवोद्गीथसंबन्धोऽवगत इति तदङ्गभावो न विरुध्यते अत उपादाननियमः ॥\nइतश्च “होतृषदनाद्धैवापि दुरुद्गीथमनुसमाहरति” इत्युद्गीथवेदनहानावन्येन समाधानं ब्रुवत् वेदनस्योपादाननियमं दर्शयति दुरुद्गीथं - वेदनहीनमुद्गीथम् ॥\nइतश्चोपादाननियमोऽवगम्यते प्रणवगुणत्वेनावगतस्योपासनस्य साधारण्यं हि श्रूयते “तेनेयं त्रयी विद्या वर्तते ओमित्याश्रावयत्योमिति शंसत्योमित्युद्गायति” इति तेनेति प्रकृतपरामर्शात्सोपासन एव प्रणवस्सर्वत्र सञ्चरति अतः प्रणवसहभावनियमदर्शनादुपादाननियमो निश्चीयते ॥\nन वोपादाननियमः, तत्सहभावाश्रुतेः - उद्गीथाद्यङ्गभावाश्रुतेरित्यर्थः क्रत्वङ्गभावो हि सहभावः “यदेव विद्यया करोति ..... तदेव वीर्यवत्तरमिति वीर्यवत्तरत्वसाधनतयाऽवगताया विद्यायाः क्रत्वङ्गतया विनियोगासंभवात् तदङ्गभावो हि न श्रूयते यत्र साक्षात्फलसाधनत्वं प्रतिपाद्यते; तत्र फलसाधनत्वं प्रथमं प्रतीयत इति तस्य क्रत्वङ्गतया विनियोगो न संभवतीत्यभिप्रायः ॥\n\"एवंविद्ध वै ब्रह्मा यज्ञं यजमानं सर्वांश्चर्त्विजोऽभिरक्षति\" इति श्रुतिः ब्रह्मणो वेदनेन यज्ञस्य यजमानस्य ऋत्विजां च रक्षणं ब्रुवत्यन्येषां वेदनाभावं दर्शयति तच्चोद्गीथोपासनस्यानङ्गत्वे सत्येवोपपद्यते अतश्चोपादानानियमः ॥ इति यथाश्रयभावाधिकरणम् ॥ ॥ इति श्रीभगवद्रामानुजविरचिते श्रीवेदान्तदीपे तृतीस्याध्यायस्य तृतीयः पादः ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.3.26 यथाश्रयभावाधिकरणम्\n\"उद्गीथमुपासीत \" इत्युद्गीथाद्यङ्गेष्वाश्रितानामुद्गीथादिवत् क्रत्वङ्गभाव एव। गोदोहनादिवत् स्ववाक्ये फलान्तराश्रवणादुद्गीथादिसंबन्धितया क्रत्वङ्गभावो न विरुध्यत इति।।\n\"उद्गीथमुपासीत \" इति विधेः \"यदेव विद्यया करोति \" इत्यत्र विध्यभावाच्चाङ्गभावो न विरुद्धः।।\n\"उद्गीथमनुसमाहरति \" इति वेदनहानावन्येन  समाधानं ब्रुवत् वेदनस्याङ्गतां द्योतयति।।\nप्रकृतोपासनस्यैव \"औमित्याश्रावयस्योमिति शंसत्योमित्युद्गायति \" इति सर्वत्र संचरतः पूर्वोक्तोपादानानियमो न संभवति।।\nनैतत् , अङ्गभावाश्रुतेः। अङ्गभावो हि सहभावः। \" यदेव विद्यया करोति तदेव वीर्यवत्तरम् \" इति फलान्तरसाधनतयावगतस्योपासनस्याङ्गङभावा संभवात् ; \"उद्गीथमुपासीत \" इत्युद्गीथाश्रयतामात्रप्रतिपादनात्।।\n\"एवंविद्ध वैब्रह्मा यज्ञं यजमानं यजमानं सर्वांश्चर्त्विजोऽभिरक्षति\" इति ब्रह्मणो वेदनेन सर्वरक्षणं ब्रवती श्रुतिरुद्गातृप्रभृतीनां वेदनस्यानङ्गतां दर्शयतीत्युपादानानियमः सिद्धः।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.3.26 यथाश्रयभावाधिकरणम्\n।। अङ्गेषु यथाश्रयभावः ।। 59 ।। यथाकाममिति पदेन सङ्गतिरभिप्रेता, यथाकामं विकल्पः समुच्चयो वा स्यादिति ह्युक्त्तम्, तथा उद्गीथादिविद्यायथाकाममुपादेया न वेति शङ्कया सङ्गतिः । किमुद्गीथाद्युपासनानि क्रतुषु नियमनोपादेयानि? उतानियमेन? । किं क्रत्वङ्गोद्गीथादिमुखेन पर्णत्वादिवत् क्रत्वर्थानि? उत फलश्रवणात् पुरुषार्थभूतानि । किं गोदोहनादीनां पुरुषार्थत्वं स्ववाक्ये फलसम्बन्धश्रवणात्? उत क्रतुफलात्पृथक्फलसम्बन्धश्रवणात्, स्ववाक्ये फलश्रुत्या पुरुषार्थत्वं चेत्- तदभावेन पर्णतादिवत् क्रत्वर्थतया नियमेनोपादेयता, पृथक्फलसम्बन्धश्रवणमात्राच्चेदुद्गीथाद्युपासनानामपि पृथक्फलतया पुरुषार्थत्वान्न नियमेनोपादेयता । पौनरुक्त्येन चोदयति - नन्विति । परिहरति - सत्यन्तदेवेति । सङ्गतिविशेषादधिकरणान्तरं मध्ये प्राप्तम्, अतो न तत्र कृतमित्यर्थः । तत्रोक्त्तांशमाह - तत्र हीति । अत्र तद्विपरीतहेतुत्वमाह - उपासनेति । प ह्यत्रेति - गोदोहनस्य स्ववाक्ये श्रूयमाणं पृथक्फलसाधनत्वमङ्गत्वविरोधि, अत्र तु वाक्यान्तरस्थत्वेन फलसम्बन्धस्य विलम्बितप्रतीतित्वादर्थवादमात्रमिति न तदङ्गत्वविरोधीत्यर्थः । विरोध्यभाव उक्त्तः,अनुकूलहेतुमाह - उद्गीथमिति । उद्गीथगता द्वितीयाश्रुतिरूपासनस्य तच्छेषत्वे प्रमाणम्, क्रीह्यादिगता प्रोक्षणादेरिवेत्यर्थः । फलसम्बन्धस्य वाक्यान्तरस्थत्वं दर्शयति - यदेवेति । वर्तमानापदेशः- वर्तमानव्यपदेशः, स्ववाक्यस्ये फलसम्बन्धे तत्रापि विधिकटाक्षः स्यात्,\nवाक्यान्तरस्थत्वे सोऽपि नास्तीतिभावः । फलितमर्थमाह - स्ववाक्येनैवेति । निज्ञातेः- निश्चितः, प्रयोगविधि- अनुष्ठापकत्वदशापन्नविधिः, न तु ज्ञापकावस्थः, यथा स्ववाक्यानवगतफलसम्बन्धस्य प्रकरणान्तरस्थस्याप्यव्यभिचरितक्रतुसम्बन्धिजुहूसम्बन्धेन ज्ञातक्रत्वङ्गभावस्य पर्णत्वस्यापापश्लोकश्रवणफलमर्थवादमात्रं स्यात्, अतः पर्णत्वं नियमेनोपादेयं तथेदमित्यर्थः ।। 59 ।।\n।। शिष्टेश्च ।। 60 ।। युक्त्तिरुक्त्ताः, व्याप्तिरूपा हि युक्त्तिः, विधिवाक्यस्थफलसम्बन्धेष्वङ्गत्वाभावः, विधिवाक्यस्थफलविरहेऽङ्गत्वं च हि दर्शितम् । अथ लिङ्गानि प्रदर्श्यन्ते, गोदोहनस्याप्यङ्गत्वप्रसङ्ग इत्यत्राह - गोदोहनेनेति ।। 60 ।।\n।। समाहारात् ।। 61 ।। समाहारः- समाधानम्, कथं दृश्यत इत्यत्राह - दुरुद्गीथमिति ।। 61 ।।\n।। गुणसाधारण्यश्रुतेश्च ।। 62 ।। उपासनार्थत्वविवक्षया तदाश्रयस्य गुणत्वव्यपदेशः - समाहारो गम्यत इति । समाहारः=अनुवृत्तिः, सोपासनप्रणवानुवृत्त्योपासनानुवृत्तिर्गम्यते इत्यर्थः । तदुपपादयति - तेनेति ।। 62 ।।\n।। न वा तत्सहमावाश्रुतेः ।। 63 ।। फलितमर्थमाह - उद्गीथाङ्गभावाश्रुतेरिति । कथमयमर्थ इत्यत्राह - अङ्गभावे हीति । सहभावमात्रस्य पूर्वपक्षिणाऽप्यङ्गीकृतत्वात् सहभावनियम इत्युक्त्तम्, सहभावनियम एवाङ्गत्वम्, अङ्गत्वविरोधिपृृथक्फलसाधनत्वं सूत्राभिप्रेतम्, गोदोद्दनवाक्यसाम्य प्रतिपादनेन तदुपपादयति । यद्यपीति - स्ववाक्यस्थत्वं वाक्यान्तरस्थत्वं च न प्रयोजकम्, विलम्बाविलम्बावेव प्रयोजकौ, पर्णताविधिवाक्ये विलम्बद्वयमस्ति, पर्णताया अपापश्लोकश्रवणं प्रति साधनत्वाश्रवणात्, फलस्य वाक्यान्तरस्यत्वाच्च, गोदोहनवाक्ये त्वन्यतरविलम्ब एव, फलस्य स्ववाक्ये श्रणात् पशुं प्रति गोदोहनस्य साधनतामात्रस्य कल्प्यत्वात्, एवं पर्णताविधि\nवाक्ये विलम्बद्वयसद्भावात् वाक्यस्वरसद्धिाङ्गत्ववादायोगात् तत्फलश्रुतिरर्थवादः । एवं गोदोहनवाक्ये त्वन्यतरवलम्बाभावात्तत्र फलसाधनत्वमङ्गत्वविरोधि, एवमन्यतरविलम्बाभावासाधर्म्वात्तद्वदिदमपि पृथक् फलसाधनत्वमेवोपासनस्य प्रतिपादयतीति गोदोहनवदुपासनमपि न क्रत्वङ्गम् । अतो विलम्बद्वयाभाववैषम्यात् पर्णतावाक्यवन्नेदं क्रत्वङ्गतां प्रतिपादयतीत्यर्थः । जुह्वाः प्रकृतिद्रव्याकाङ्क्षाऽस्ति नैवमुद्गीथादीनामुपासनाकाङ्क्षाऽस्ति, पर्णताया अक्रियारूपत्वात् क्रत्वनुप्रवेशाकाङ्क्षाऽस्ति, नैवमुपासनानां क्रियारूपत्वेनाव्यवधानेन पुरुषार्थसंस्पर्शादिति च पर्णतावैषम्यं सिद्धम् । अधिकारान्तरम्- फलान्तरसाधनत्वम् । साधनभावः प्रतिपाद्यत इति - अनेन गोदोहनवाक्ये साधनभावः कल्प्य इत्यन्तरविलम्बः सूचितः, एवं तत्साम्येन पृथक्फलसाधनतयैव उद्गीथविद्या विहितेत्याह - तेनेति । ततः किमित्यपेक्षायामुपासनस्य क्रत्वङ्गत्वमयुक्त्तमित्याह - क्रतुफलादिति । \"उद्गीथमुपासीते\"त्युपासनस्योद्गीथशेषत्वं प्रतियते इत्यत्राह - अत उपासनस्येति । आश्रयमात्रं भवति - न तु शेषीत्यर्थः । यथा गादाहनं किंसम्बन्धि पशुसाधनमित्यपेक्षायां प्रणयनसम्बन्धीति प्रणयनं सम्बन्धिमात्रतया प्रतीयते, तथा किंविषयमुपासनं वीर्यवत्तरत्वसाधनमित्यपेक्षायामुद्गीथ आश्रयमात्रं भवतीत्यर्थः । उपासनस्य पृथक्फलसाधनत्वे अधिकायन्तरानुष्ठेयता स्यादित्यत्राह - उद्गीथश्चेति । यथा क्रत्वधिकारिण एव पशुकामनानिमित्तमधिकारान्तरं भवति गोदोहने, तद्वदत्रापीत्यर्थः । उद्गात्रनुष्ठितमप्युपासनं यजमानस्यैव फलपदम्, वीर्यवत्तरत्वस्य पृथक्फलतां दर्शयति - वीर्येति । पर्णतावाक्यवैषम्यमाह - पर्णतादीनां त्विति । फलस्य वाक्यान्तरस्थत्वेन विलम्बः स्पष्टतया न कण्ठोक्त्तः फलसम्बन्धस्य विलम्बद्वयोपहततत्वेनाविरोधित्वादङ्गतया विनियोगात्, अङ्गत्वे सति पृथक्फलकल्पनायोगात्तत्र फलश्रुतिरर्थवादः, अत्र पुनरन्यतरविलम्बसाम्यात्, पृथक्फलसाधनत्वेनोपासनस्य पुरुषार्थतया क्रत्वर्थत्वाभावान्नोपादाननियम इत्यर्थः ।। 63 ।।\n।। दर्शनाच्च ।। 64 ।। पूर्वसूत्रे पूर्वपक्षयुक्त्तिर्निराकृता, अत्र लिङ्गानि प्रतिवक्ष्यन्ते । अनियमस्य प्रदर्शितत्वमुपपादयति - उद्गातृप्रभृतीति । \"यजमानं सर्वांश्च ॠत्विजोऽभिरक्षति\" इत्यत्र यजमानसंरक्षणं क्रतुफलाप्रतिबन्धकरणादिभिरिति मन्तव्यम्, उद्गातृप्रभृतिवेदनफलं हि क्रतुफलाप्रतिबन्धादि, तस्य ब्रह्मास्व्यर्त्विग्वेदनेन सिद्धौ सत्यां ह्युद्गातृप्रभृतिवेदनानियमसिद्धिः ।\nसमाहारादिलिङ्गानां प्रायिकत्वमवगम्यत इति - आदावेव क्रतुफलाप्रतिबन्धायोद्गीथोपासनं सङ्कल्पितं चेत्, वेदनविरहितोद्गीथे समाधानं कर्त्तव्यमित्यर्थः, सोपासनप्रणवसहभावनियमदर्शनमपि तथा सङ्कल्पितक्रतावेव । यद्वा तेनेति न सोपासनप्रणवपरामर्शः, अपि तु प्रणवमात्रपरामर्शः, उद्गीथसम्बन्धितयोपासनविधानम्, न तूद्गीथविशेषणतयेत्यनेन शिष्टिश्च परिहृता । परे तु किमुद्गीथादिप्रत्ययाः समुच्चीयेरन्, किं यथाकामं स्युरिति विचारयन्ति, पुरुषार्थत्वे यथाकाममनुष्ठेयत्वं \"काम्यास्तु यथाकाम\"मिति सिद्धम्, अतः पुरुषार्थत्वतदभावविषयविचारो युक्त्तः । तत्सहभावाश्रुतेरिति- \"ग्रहं वा गृहीत्वा चमसं वोन्नीयं स्तोत्रमुपाकरोति स्तुतमनुशंसति प्रस्तो\nतस्सामानि गाय होतरेतद्यज\" इत्यादिना स्तात्रादीनां परस्परसहभावः श्रुत।, इह तथा न श्रूयते इति चाहुः । लिङ्गादीनामप्यङ्गभावे प्रमाणत्वात्सहभावाश्रवणमात्रेण नाङ्गत्वनिवृतिः, सहभावाश्रुतिर्विनियोगप्रमाणाभावप्रदर्शनार्थेति चेत्, सहभावशब्देन तन्नियमरूपमङ्गत्वमुपस्थाष्य विनियोजकप्रमाणाभावेन तद्व्युदासपरत्वं सूत्रस्य ततोऽपि वरम् । अन्ये तु \"शिष्टेश्च\" \"यदेव विद्यया करोति\" इत्यङ्गत्वं शिष्यत इत्याहुः, ततोऽपि वरम् \"उद्गीथमुपासीत\" इति विधानपरत्वं शिष्टिशब्दस्य विधाने स्वारस्यात्, \"यदेव विधाया\" इत्यत्र विधिपदाश्रवणाच्च । \"दर्शनाच्च\" \"तेनोभौ कुरुतः\" इत्यनियमदर्शनादिति व्याचक्षते, तदयुक्त्तं, तद्दृष्टेरित्यनेन पुनरुक्त्तत्वात् ।।\n।। यथाश्रयभावाधिकरणं समाप्तम् ।।\n।। इति श्रीहारीतकुलतिलकवाग्विजवसूनुना श्रीरङ्गराजदिव्याहालब्ध वेदव्यासापरनामधेयेन\nश्रीमद्वरादाचार्यपादसेवासमधिगतभगवद्रामानुजविरचितशारीरकमीमांसाभाष्यहृदयेन\nश्रीमुदशर्नसूरिणा विलिखितायां श्रुतप्रकाशिकायां तृतीयः पादः ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.3.26 यथाश्रयभावाधिकरणम्\n68. तत्तद्विद्यासु तादृक्फलतरतमतां वारयित्वा प्रसङ्गात्  \nप्रागुक्तोद्गीथविद्याफलमथ पुनराक्षिप्य गाढीकरोति ।  \nमा भूदुक्तं स्ववाक्ये फलमिह तु न सा पर्णमय्यादिनीतिः  \nस्पष्टा खल्वत्र विद्या फलकरणतया वर्तमानोक्तितोऽपि ॥\n69. तादर्थ्यं नात्र कर्मश्रुतिरवगमयेदाश्रयालम्बमात्राद्  \nविद्याहानौ च युक्तं प्रतिविधिवचनं तत्फलार्थिप्रसङ्गे ।  \nतारे सोपासनेऽस्तु स्तवनमनुगमात् तावता सा तु नाङ्गं  \nप्राग्वक्तव्यस्य हित्वा वच इदमुपरि स्थापनीयप्रसक्त्यै ॥\n70. विद्यैक्योद्गीथविद्याद्वितयविभजनप्राणविद्यैकभावाः  \nसर्वास्वानन्दतादेर्गुणिवदनुगतिः प्राणवासस्त्वदृष्टिः ।  \nशाण्डिल्यैक्यं विभज्य स्थितिरहरहमोस्सम्भृतेस्स्थानसीमा  \nपुंविद्याया विभेदोऽध्ययननियतता शन्न इत्यादिकानाम् ॥\n71. हानाद्यन्योन्ययोगस्तदुचितसमयो देवयानादिसाम्यं  \nसर्वत्रास्थूलतादि व्यतिहरणमथानेकशिष्यश्रुतानाम् ।  \nदह्रोपास्त्येकभावो गुणफलविधिरुद्गीथमाश्रित्य दृष्टौ  \nगुण्यावृत्तिर्गुणार्थं निखिलपरतरोपास्तिवेद्यावसायः ॥\n72. विद्यारूपा मनश्चित्प्रभृतय उचिता ज्ञानरूपक्रतुस्थाः  \nक्षेत्री शुद्धोऽनुचिन्त्यः क्रतुगुणसकलोद्गीथपूर्वेषु दृष्टिः ।  \nसामस्त्येनैव वैश्वानरभजनमथानेकविद्योपपत्तिः  \nमोक्षार्थानां विकल्पः पुनरनियतिरुद्गीथदृष्टेरिहोचे ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.3.26 यथाश्रयभावाधिकरणम्\n68. पूर्वाधिकरणे तासुतासु ब्रह्मविद्यासु फलतारतम्यमाशङ्क्य तन्निवार्य फलप्रसङ्गात् पूर्वाक्तोद्गीथविद्याया एव फलमत्र बहुभिर्हेतुभिराक्षिप्य समाधीयत इति सङ्गतिः । अथवा भाष्य एव 'यथाकामम्' इति पदेन सङ्गतिरुक्ता । यथाकामं विकल्पः समुच्चयो वेति हि पूर्वत्रोक्तम् । तथोद्गीथादिविद्या यथाकाममुपादेया नवेति शङ्कया सङ्गतिः । तदर्थविचारस्तु - क्रत्वङ्गाश्रयाण्युद्गीथाद्युपासनानि क्रतुषु नियमेनोपादेयानि उत गोदोहनादिवदनियमेनेति । किं क्रत्वङ्गोद्गीथादिमुखेन पर्णतादिवत् क्रत्वर्थानि उत गोदोहनादिवत् क्रत्वङ्गाश्रिततया 'यदेव विद्यया करोति' इति फलश्रवणात् पुरुषार्थभूतानि । तदर्थं विचार्यते - किं गोदोहनादीनां पुरुषार्थत्वं स्ववाक्ये फलसम्बन्धश्रवणात् उत क्रतुफलात् पृथक्फलसंबन्धश्रवणादिति । अत्र सङ्गत्यभिधानपूर्वकं पूर्वपक्षमुक्त्वा पूर्वपक्ष्यभिप्रायस्थान् हेतूननुक्रमेण समाधातुमुपक्रमते - तत्तदिति । पूर्वाधिकरणे तासुतासु ब्रह्मविद्यासु फलतारतम्यं वारयित्वा समानफलसाधनत्वमुक्तम् । फलसाधनप्रसङ्गादनेनाधिकरणेन 'तन्निर्धारणानियमः' इत्यत्र प्रागेवोक्तमुद्गीथविद्याफलं बहुभिर्हेतुभिः पुनराक्षिप्य तत्तद्धेतुनिरासेन दृढीकरोति । अनेनोद्गीथविषययोरनयोः पौनरुक्त्यं परिहृतम्; पूर्वोक्ताक्षेपसमाधानतया एतस्याधिकरणस्याधिकप्रयोजनलाभादिति । एवं किल पूर्वपक्षी मन्यते - पूर्वं हि गोदोहनन्यायेनोद्गीथविद्यायाः पुरुषार्थत्वमुक्तम्, तन्नोपपद्यते, गोदोहनवाक्ये स्ववाक्य एव फलनिर्देशो दृश्यते 'गोदोहनेन पशुकामस्य प्रणयेत्' इति । उद्गीथविद्यावाक्ये तु न फलनिर्देशः, केवलं 'उद्गीथमुपासीत' इत्युपासनस्योद्गीथविषयत्वमेव प्रतीयते । 'यदेव विद्यया करोति' इति वाक्यान्तर एव फलनिर्देशो दृश्यते । इदं तावदेकं वैषम्यम् । वैषम्यान्तरमपि - गोदोहनवाक्य एव 'पशुकामस्य प्रणयेत्' इति विधिश्रुतिरस्ति, 'यदेव विद्यया करोति' इति वाक्ये करोतीति वर्तमाननिर्देश एव, नतु विधिश्रुतिः । तेन 'यस्य पर्णमयी जुहूर्भवति न स पापं श्लोकं शृणोति' इति वर्तमाननिर्देशोपेतपर्णमयत्ववाक्यवत् न पुरुषार्थसाधकत्वसिद्धिः । वीर्यवत्तरत्वरूपफलनिर्देशोऽप्यपापश्लोकश्रवणरूपफलनिर्देशवदर्थवाद एव । तेनाव्यभिचरितक्रतुसम्बन्धिजुहूमुखेन पर्णमयत्वं यथा क्रत्वङ्गम्, एवमुद्गीथोपासनमप्यव्यभिचरितक्रतुसम्बन्ध्युद्गीथमुखेन क्रत्वङ्गमिति । इदमपि वैषम्यं गोदोहनवाक्यादस्य वाक्यस्य । तृतीयमपि वैषम्यं सौत्रमेव दृश्यते । 'उद्गीथमुपासीत' इति द्वितीयाश्रुत्या साक्षादेवोद्गीथाङ्गभूतमुपासनं विधीयते । उद्गीथश्च कर्माङ्गम् । तेन तद्द्वारेणोपासनमपि कर्माङ्गम्; 'गोदोहनेन पशुकामस्य प्रणयेत्' इतिवत् विधिवाक्येऽधिकारान्तरश्रवणात् उद्गीथाङ्गभाव एव हि विधेय इति गम्यत इति । समाहारादिति हेत्वन्तरमपि दृश्यते 'होतृषदनाद्धैवापि दुरुद्गीथमनुसमाहरति' इत्युपासनस्य नियमेन समाहारोऽभिधीयते । तथा हि - वेदनहीनमुद्गीथं दुरुद्गीथम् । तस्य होतृषदनादनुसमाहाराभिधाने सति उद्गीथोपासनस्य नियमेन कर्तव्यत्वमुक्तं भवति । अवश्यकर्तव्यस्य ह्यपचारे समाधानं वक्तव्यम् । तेनोपासनस्यावश्यकर्तव्यत्वात् कर्माङ्गत्वमेव । अत्र गुणसाधारण्यश्रुतिरपि कर्माङ्गत्वे हेतुरस्ति । तदप्युक्तं भाष्य एव 'उपासनगुणस्य उपासनाश्रयस्य प्रणवस्य सोपासनस्य 'तेनेयं त्रयी विद्या वर्तते ओमित्याश्रावयत्योमिति शंसत्योमित्युद्गायति' इति साधारण्यश्रुतेश्चोपासनसमाहारो गम्यते इति । एवमाक्षेपहेतूननुक्रमात् निराकरोति - मा भूदिति । स्ववाक्ये फलमुक्तं मा भूदेव । अथापीह पर्णमयत्वादिनीतिर्न स्यात् पुरुषार्थत्वप्रतिपादकस्य स्फुटतरस्य हेतोरत्र विद्यमानत्वात् । अस्ति पर्णमयीवाक्ये वर्तमाननिर्देशः अस्ति च 'यदेव विद्यया करोति' इति वाक्ये वर्तमाननिर्देशः । तावता साम्येन उद्गीथोपासनस्य न पर्णतादिवदपुरुषार्थत्वसिद्धिः । 'यदेव विद्यया करोति, तदेव वीर्यवत्तरम्' इति तृतीयानिर्देशेन फलसाधनत्वस्य स्फुटतराभिधानात् उद्गीथोपासनस्य पुरुषार्थत्वमेव । पर्णतायास्तु फलसाधनत्वप्रतिपादकविभक्तिविशेषाभावात् क्रत्वङ्गत्वमेवेति विभागः । तदिदमाह - स्पष्टेति । अत्र 'यदेव विद्यया करोति' इति वाक्ये विद्या फलकरणतया स्पष्टैव दृश्यते । अतः पर्णमयीवाक्याद्वैषम्यमिति ॥69. पूर्वम् 'उद्गीथमुपासीत' इति द्वितीयाश्रुत्योद्गीथाङ्गत्वमुपासनस्येत्युक्तम्, तत् परिहरति - तादर्थ्यमिति । अत्र कर्मश्रुतिः तादर्थ्यमङ्गत्वं नावगमयति । तत्र हेतुमाह - आश्रयालम्बमात्रादिति, अत्र कर्मश्रुतिः पुरुषार्थस्यैवोपासनस्याश्रयमेवोद्गीथमवलम्बते न ततोऽङ्गत्वं वदतीत्यर्थः । विद्याहानौ दुरुद्गीथत्वात् प्रतिविधानमुक्तमिति कर्माङ्गत्वे हेतुर्भवतोक्तः, सोऽपि हेतुरन्यथासिद्ध इत्याह - विद्याहानाविति । विद्याहानौ दुरुद्गीथत्वमुक्त्वा यत् प्रतिविधिवचनं तदपि तत्फलार्थिप्रसङ्गे युक्तमेव । अयमर्थः - यस्त्वधिकारी कर्माङ्गभूतोद्गीथे वीर्यवत्तरत्वादिकं विद्याफलं कामयित्वा विद्यामारभ्य विद्यां यथावत् न करोति तस्याधिकारिण एव होतृषदनादनुसमाहारोऽभिधीयते, न पुनः कर्माङ्गभूतोद्गीथकर्तुस्सर्वस्याप्यधिकारिणः, अतो न कर्माङ्गत्वसिद्धिरुद्गीथोपासनस्य । अयमत्र शब्दान्वयः - उपासनफलभूतवीर्यवत्तरत्वाद्यर्थिप्रसङ्गे विद्याहानौ होतृषदनात् समाहारवचनं युक्तमेव । 'तेनेयं त्रयी विद्या वर्तत इति तच्छब्देनोपासनसहितं प्रणवं निर्दिश्य त्रय्यामनुगमनवचनादुपासनस्य प्रणवाङ्गत्वमिति यदुक्तं तदपि नास्तीत्याह - तार इति । सोपासने तारे स्तवनमस्तु नाम अनुगमात् त्रिष्वपि वेदेष्वनुवृत्तत्वात् । तथाप्युपासनस्य नाङ्गत्वम् । उपासनस्य वीर्यवत्तरत्वादिफलसाधनत्वेन पुरुषार्थत्वेऽपि तस्य स्तोत्रत्वेन योजयितुं शक्यत्वादित्यर्थः । ननु पूर्वमेवोद्गीथविद्याप्रसङ्गे सर्वमिदमधुनोक्तमर्थजातं वक्तव्यमेव, किमर्थमिह स्थानं हित्वोच्यत इत्याशङ्क्याह - प्राग्वक्तव्यस्येति । अयमत्र भावः - ब्रह्मविद्याङ्गप्रतिपादनमुत्तरपादे करिष्यते तत्प्रसङ्गार्थं पादान्तेऽङ्गाङ्गित्वचिन्तनमधुना कृतमिति नास्थानपातित्वदोषः ॥70. उक्तानामधिकरणानां प्रधानार्थभेदान् विभज्योद्गृणाति - विद्यैक्येति । प्रथमाधिकरणे विद्यैक्यम् । अतः परम् उद्गीथविद्याद्वितयविभजनम् । इत्थमनुक्रमात् प्राणविद्यैकभावः । सर्वासु विद्यास्वानन्दतादेस्स्वरूपनिरूपकधर्मस्य स्वरूपवदनुगतत्वम् । प्राणवासस्त्वदर्शनम् । शाण्डिल्यविद्यैक्यम् । अहश्शब्दस्य अहंशब्दस्य च विभज्यावस्थानम् । सम्भृत्यादिगुणस्य स्थाननियमः । पुरुषविद्याभेदः । 'शन्नः' इत्यादिमन्त्राणामध्ययनशेषत्वम् ॥71. हानोपायनयोरन्योन्ययोगः, तयोर्हानोपायनयोः प्राप्तकालः, तथा अर्चिरादेस्सर्वविद्यासाधारणत्वम्, सर्वत्र विद्यासु अस्थूलतादिगुणसंगतिः, अनेकशिष्यश्रुतानामन्योन्यव्यतिहरणम् । दहरविद्यानामैक्यम् । उद्गीथमाश्रित्य दृष्टौ उपासने गुणफलविधिः । अपहतपाप्मत्वादिगुणोपासनेषु सर्वत्र गुणिन आवृत्तिः । सर्वपरविद्यावेद्यो नारायण इति निर्णयः ॥72. मनश्चित्प्रभृतयो विद्यारूपा विद्यामयक्रत्वनुप्रवेशिनः । क्षेत्री तु शुद्ध एवानुचिन्तनीयः । क्रियाङ्गभूतसर्वोद्गीथादिषु उपासनविधिः । वैश्वानरविद्यायां सामस्त्येनैव भजनम् । अथ विद्यानानात्वम् । मोक्षार्थानां विद्यानां विकल्पः । उद्गीथोपासनस्य पूर्वमुक्तस्यापि सुदृढमेव युक्तिभिरनियतिरूचे ॥   \nइति तृतीयाध्यायतृतीयपादः सम्पूर्णः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.3.26 यथाश्रयभावाधिकरणम्\nकाम्ये मुक्तानां यथाकामं विकल्पस्समुच्चयो वेत्युक्तम् । तथोद्गीथादिविद्यानां यथाकाममनुष्ठानमुच्यत इति सङ्गतिः । उद्गीथाद्युपासनानि पर्णतादिवत् क्रतुनियतानि उत गोदोहनादिवदनियतानीति क्रत्वर्थपुरुषार्थत्वाभ्यां संशये पूर्वपक्षः । क्रत्वर्थतया पर्णतान्याय एवात्र युक्तः । न तु पुरुषार्थतया गोदोहनन्यायः । 'ओमित्येतदक्षरमुद्गीथमुपासीते'त्यादिविधिवाक्ये फलाश्रवणात् विधिवाक्यस्थफलसम्बन्धे क्रत्वर्थत्वाभावः । विधिवाक्यस्थफलसम्बन्धविरहे क्रत्वर्थत्वमिति नियमस्य गोदोहनादिषु पर्णतादिषु च दृष्टत्वात् । गोदोहनवाक्य इव 'यदेव विद्यया करोती'ति वाक्ये फलसम्बन्धबोधकविध्यश्रवणाच्च । 'उद्गीथमुपासीते'त्युद्गीथांगतया विधानाच्च । उद्गीथमिति द्वितीयाश्रुत्या ह्युद्गीथस्य शेषित्वप्रतीतेस्तच्छेषत्वेन उपासनं विधीयते व्रीहिशेषत्वेनेव प्रोक्षणम् । उपासनानामुद्गीथादिद्वारा क्रत्वर्थत्वे लिंगमपि दृश्यते । 'होतृषदनाद्धैवापि दुरुद्गीथमनुसमाहरन्ती'ति छान्दोग्ये 'य उद्गीथस्स प्रणवो यः प्रणवस्स उद्गीथः' इत्युद्गातुः प्रणवोद्गीथैक्योपासनं विहितम् । तत्रोद्गीथावयव ओङ्कार उद्गीथः, होतृशंसनीयानामृचामन्ते निवेशनीय ओङ्कारः प्रणवः, तयोरैक्योपासनविधेरर्थवादोऽयं होतृषदनादित्यादिः । अस्यार्थः - दुरुद्गीथमुद्गीथप्रणवैक्योपासनहीनमुद्गीथं होतृषदनाद्धोतृकर्मणः होत्रा सम्यक्प्रयुक्ताच्छंसनादनुसमाहरन्ति समादधति । एवमिदमुद्गीथोपासनहानावन्येन सन्धानवचनमुद्गीथोपासनस्य क्रत्वर्थतया नियमेनोपादेयत्वे लिंगम् । तथा गुणसाधारण्यश्रुतेश्च तस्य नियमेनोपादेयत्वमवगम्यते । 'तेनेयं त्रयी विद्या वर्तते । ओमित्याश्रावयत्योमिति शंसत्योमित्युद्गायती'ति । अत्र हि तेनेति सर्वनामप्रकृतोङ्कारस्योपासनविशिष्टस्यैव परामर्शः, तथैव प्रकृतत्वादिति । एवं नियमरूपयुक्त्या श्रुत्योपासनहानावन्याधीनसमाधानोक्तिलिंगेन गुणसाधारणश्रुत्या चोत्थितमधिकशङ्कान्तरं निराकर्तुमिदमधिकरणमिति न तन्निर्धारणानियमाधिकरणेनास्य गतार्थता । अधिकशङ्कानिराकरणस्य तदनन्तरमेव कर्तव्यत्वेपि सङ्गतिविशेषादधिकरणान्तरप्राप्तेस्तदनन्तरमिदमधिकरणं कृतम् । एवं प्राप्ते सिद्धान्तः - उपासनानां न क्रत्वर्थत्वम् । तदश्रवणात् । तदश्रवणं च तद्विरोधिनी 'यदेव विद्यया करोती'ति फलार्थवत्वस्यैव श्रवणात् । स्ववाक्यस्थत्वं वाक्यान्तरस्थत्वं च फलत्वाफलत्वयोर्न प्रयोजकं किंतु विलम्बमात्रं विलम्बद्वयं च । पर्णतावाक्ये हि विलम्बद्वयमस्ति । पर्णतया अपापश्लोकश्रवणं प्रति साधनत्वाश्रवणात् फलस्य वाक्यान्तरस्थत्वाच्च । गोदोहनवाक्ये त्वन्यतरविलम्ब एव, फलस्य स्ववाक्ये फलश्रवणेन पशुं प्रति गोदोहनस्य साधनतामात्रस्य कल्प्यत्वात् । गोदोहनेनेति तृतीयाश्रुतिर्हि न फलकरणत्वबोधनार्था । सिद्धरूपस्य गोदोहनस्य फलसिध्यर्थानुष्ठानविषयत्वायोगेनानुष्ठेयत्वनिर्वाहार्थं तृतीयावगतक्रियानिर्वर्तकत्वरूपकरणकारकतापन्नतया साध्यरूपत्वं निर्वहणीयमिति तृतीयाश्रुतेरन्यत्र विनियोगात् । एवं पर्णताविधिवाक्येरविलम्बद्वयसम्भवेन वाक्यस्वरससिद्धांगत्वाबाधनायोगात् तत्फलश्रुतिरर्थवाद इत्याश्रितम् । इह तु गोदोहनन्यायेनान्यतरविलम्ब एव विद्यायास्स्वतस्साध्यरूपायाः फलसाधनत्वसम्भवेन तृतीयाश्रुतेः फलसाधनत्वबोधन एव व्यापारात् । तस्मादन्यतरविलम्बसाधर्म्यात् गोदोहनन्याय एवात्र प्रवर्तते । न पर्णतान्यायः । लिंगदर्शनाच्च । गोदोहनादिवदुपासनानामुपादानानियमः। लिंगं हि दृश्यते । 'एवं विद्ध वै ब्रह्मा यज्ञं यजमानं सर्वांश्चर्त्विजोऽभिरक्षती'ति । छान्दोग्ये 'यद्यृक्तो रिष्येत् भूस्स्वाहेति गार्हपत्ये जुहुयात्, यदि यजुष्टो रिष्येत् भुवस्स्वाहेति दक्षिणाग्नौ जुहुयाद्यदि सामतो रिष्येत् सुवस्स्वाहेत्याहवनीये जुहुया'दित्युपादिश्य 'एवं विद्ध वा' इत्याद्याम्नायते । तत्र यज्ञस्य रक्षाऽङ्गवैकल्यप्रयुक्तदोषपरिहारः । यजमानस्य रक्षा बलवद्विरोधिकर्मणा कर्मफलाप्रतिबन्धः । ऋत्विजां रक्षा मन्त्रोच्चारणेषु स्वरादिभ्रंशप्रयुक्तदोषपरिहारः । 'अन्नहीनो दहेद्राष्ट्रं मन्त्रहीनस्तु ऋत्विजः । आत्मानं दक्षिणाहीनो नास्ति यज्ञसमो रिपु' रिति मन्त्रहानावृत्विजां दोषस्मरणात् । एवं च यद्युद्गीथाद्युपासना नित्याः स्युस्तदा तत्फलतया कर्मफलाप्रतिबन्धसिद्धेः प्रणवोद्गीथैक्योपासनाफलतयोद्गातुः स्वरभंगादिदोषपरिहारसिद्धेश्च, यजमानस्य सर्वेषामृत्विजां च ब्रह्मणा परिपाल्यत्वं नोच्येत । तदुच्यमानमुपासनानामनित्यत्वं ज्ञापयतीति । तत्र ब्रह्मण एवंवित्त्वं प्रकृताप्रायश्चित्ताभिज्ञत्वम् । एवमस्मादनन्यथासिद्धलिंगात् क्रत्वंगाश्रयोपासनानां क्रत्वंगत्वसिद्धौ 'उद्गीथमुपासीते' ति द्वितीया विधीयमानोपासनाश्रयसमर्पणमात्रार्था । 'वाचं धेनुमुपासीते' त्यादाविव 'होदृषदना'दित्यादिकं क्रतूद्गीथोपासनानां सङ्कल्प्य तद्रहितोद्गानविषयमिति च योज्यम् । गुणसाधारण्यश्रुतिस्त्वसिद्धा । 'तद्वा एतदनुज्ञाक्षरं यद्धि किंचिदनुजानात्योमित्येतदाहे'ति प्राचीनवाक्यगतपदस्येव तेनेति तत्पदस्याप्योङ्कारमात्रपरामर्शित्वात् ॥   \nसंग्रहकारिकाः ॥   \nउद्गीथविद्या तु पृथक्फलत्वतो गोदोहनन्यायमितीरितं कथम् । तद्वत्स्ववाक्ये हि न वर्णितं फलं संस्कारतैव प्रथते द्वितीयया ॥ क्रतुषु च नियमोऽस्य हानिषु प्रतिविधिवर्णवतः प्रतीयते । इति न समुचितं विधानगं न खलु फलश्रवणं प्रयोजकम् ॥ विलम्बद्वितयाभावसाधर्म्यं तत्प्रयोजकम् । तत्तु गोदोहनेनैव न तु पर्णतयेष्यते ॥ तस्मात्क्रतुषु न नियतं क्रत्वङ्गाश्रितमुपासनं सकलम् । तेनोभाविति वाक्यादेवंविद्धेति लिंगाच्च ॥ सङ्कल्पिते सति प्रागुद्गीथोपासने हीने । प्रतिविधिविधानमर्थवादाश्रयमात्रे द्वितीया स्यात् ॥ इति यथाश्रयभावाधिकरणम् ॥26 ॥ इति श्रीमद्भरद्वाजकुलजलधिकौस्तुभ श्रीमदद्वैतविद्याचार्य श्रीविश्वजिद्याजि- श्रीरङ्गराजाध्वरिवरसूनोरप्पयदीक्षतस्य कृतौ चतुर्मतसारे नयमयूखमालिकाख्ये द्वितीयपरिच्छेदे तृतीस्याध्याययस्य तृतीयः पादः ॥"
                            }
                        ]
                    }
                ]
            },
            {
                "title": "Pāda 4",
                "number": 4,
                "verses": [
                    {
                        "verse_number": 41,
                        "original_text": "Adhikarana 3.4.1 पुरुषार्थाधिकरणम्\nपुरुषार्थोऽतः शब्दादिति बादरायणः ॥3.4.1॥\nशेषात्वात्पुरुषार्थवादो यथान्येष्विति जैमिनिः॥3.4.2॥\nआचारदर्शनात्॥3.4.3॥\nतच्छ्रुतेः॥3.4.4॥\nसमन्वारम्भणात्॥3.4.5॥\nतद्वतो विधानात्॥3.4.6॥\nनियमाच्च॥3.4.7॥\nअधिकोपदेशात्तु बादरायणस्यैवं तद्दर्शनात्॥3.4.8॥\nतुल्यं तु दर्शनम्॥3.4.9॥\nअसार्वत्रिकी॥3.4.10॥\nविभागः शतवत्॥3.4.11॥\nअध्ययनमात्रवतः॥3.4.12॥\nनाविशेषात्॥3.4.13॥\nस्तुतयोऽनुमतिर्वा॥3.4.14॥\nफामकारेण चैके॥3.4.15॥\nउपमर्दं च॥3.4.16॥\nऊर्ध्वरेतः सु च शब्दे हि॥3.4.17॥\nपरामर्शं जैमिनिरचोदनाचापवदति हि॥3.4.18॥\nअनुष्ठेयं बादरायणः साम्यश्रुतेः॥3.4.19॥\nविधिर्वा धारणवत्॥3.4.20॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.1 पुरुषार्थाधिकरणम्\nगुणोपसंहारानुपसंहारफला विद्यैकत्वानात्वचिन्ता कृता इदानीं विद्यातः पुरुषार्थः? उत विद्याङ्गकात्कर्मणः? इति चिन्त्यते किं युक्त्तम्? अतः- विद्यातः पुरुषार्थ इति भगवान्वादरायणो मन्यते, कुतः? शब्दात्, दृश्यते ह्यौपनिषदः शब्दो विद्यातः पुरुषार्थं ब्रुवन् \"ब्रह्मविदाप्नोति परम्\" \"वेदाहमेतं पुरुषं महान्तमादित्यवर्णं तमसः परस्तात् तमेवं विद्वानमृत इह भवति नान्यः पन्था विद्यतेऽयनाय\" \"यथा नद्यः स्यन्दमानाः समुद्र्रेस्तं गच्छन्ति नामरूपे विहाय तथा विद्वान्नामरूपाद्विमुक्त्तः परात्मरं पुरुषमुपैति दिव्यम्\" इत्यादि अत्र पूवपक्षी प्रत्यवतिष्ठते -। 1।\nनैतदेवम्- यद्विद्यातः पुरुषार्थावाप्तिः शब्दावगम्यते इति न ह्येषः \"ब्रह्मविदाप्नोति परम्\" इत्यादिशब्दो वेदनात्पुरुषार्थावाप्तिमवगमयति, कर्मसुकर्तृभूतस्याऽऽत्मनो याथात्म्यवेदनप्रतिपादनपरत्वात्, अतः कर्तुः संस्कारद्वारेण विद्यायाः क्रतुशेषत्वात् तत्र फलश्रुतिरर्थवादमात्रम्, यथाऽन्येषु द्रव्यादिष्विति जैमिनिराचार्यो मन्यते तदुक्त्तं \"द्रव्यगुणसंस्कारकर्मसु परार्थत्वात् फलश्रुतिरर्थवादः स्यात्\" इति ननु च कर्मसु कर्तुर्जीवादन्यो मुमुक्षभिः प्राप्यतया वेदान्तेषु वेद्य उपदिश्यते इति प्रागेवोपपादितया वेदान्तेषु वेद्य उपदिश्यते इति प्रागेवोपपादितम् \"नेतरोऽनुपपत्तेः\" \"भेदव्यपदेशाच्च\" \"अनुपपत्तेस्तु न शारीरः\" इतरपरामर्शात्स इति चेन्नासम्भवात्\" इत्येवमादिभिः सूत्रैः तदेव ब्रह्म तत्त्वमस्यादिसामानाधिकरण्येन जीवादनतिरिक्त्तमित्येतदपि \"अधिकं तु भेदनिर्देशात्\" इत्येवमादिभिर्निरस्तम् सामानाधिकरण्यनिर्देशश्च \"ऐतदात्म्यमिदं सर्वं\" \"सर्वं खल्विदं ब्रह्म\" इति चेतनाचेतनसाधारणः, \"यः पृथिव्यां तिष्ठन्\" \"य आत्मनि तिष्ठन्\" इत्यादिनाऽवगततत्तदात्मतयाऽवस्थितिनिबन्धन इति \"अवस्थितेरिति काशकृत्स्नः\" इत्यादिभिरुपपादितम्, तत्कथं कर्मसु कर्त्तुरात्मनो याथात्म्योपदेशपरा वेदान्तशब्दा इति विद्यायाः कर्माङ्गत्वं प्रतिपाद्यते उच्यते- वेदान्तवाक्यष्वेव विद्यायाः कर्मप्राधान्यं सूचयद्भिर्लिङ्गैस्तदुपवृहितसामानाधिकरण्यनिर्देशेन च वेदान्तशब्दा देहातिरिक्त्तजीवस्वरूपयाथात्म्योपदेशपरा इति वलादभ्युपगमनीयमिति पूर्वपक्षिणोऽभिप्रायः ननु च कर्त्तृसंस्कारमुखेन विद्यायाः क्रत्वनुप्रवेशो न शक्यते वक्त्तुम्, कर्त्तुर्लौकिकवैदिक साधारणत्वेनाव्यभिचरितक्रतु साम्बन्धित्वाभावात् नैवम्, लौकिकस्य कर्मणः कर्त्तुर्देहादव्यतिरिक्त्तत्वेऽप्युपपत्तेर्देहातिरिक्त्तनियत्यात्मस्वरूपस्य\nक्रतावेवोपयोगात्तत्त्स्वरूपप्रतिपादनमुखेन क्रत्वनुप्रवेशो न विरुद्धयते अतो विद्यायाः क्रतुशेषत्वान्नातः पुरुषार्थः। 2। \nकानि पुनस्तानि लिङ्गानि; यदुपवृंहितसमानाधिकरण्यनिर्देशेन वेदान्तशब्दा जीवस्वरूपपरा इति निर्णीयन्ते तत्राह -ब्रह्मविदां प्राधान्येन कर्मस्वेवाचारो दृश्यते अश्वषतिः केकयः किलात्मवित्तमस्तद्विज्ञानायोपगतांस्तानृषीन् प्रत्याह - \"यक्ष्यमाणो ह वै भगवन्तोऽहमस्मि\" इति तथा च जनकादयो ब्रह्मविदग्रेसराः कर्मनिष्ठाः स्मृतिषु दृश्यन्ते \"कर्मणैव हि संसिद्धिमास्थिता जनकादयः\" \"इयाज सोऽपि सुबहून् यज्ञान् ज्ञानव्यपाश्रायः\" इति अतो ब्रह्मविदां कर्मप्रधानत्वदर्शनाद्विद्यायाः कर्तृस्वरूपवेदनरूपत्वेन कर्माङ्गत्वमेवेति न विद्यातः पुरुषार्थः लिङ्गमिदम्; प्राप्तिरुच्यतामित्यत्राह -। 3।\nश्रुतिरेव हि विद्यायाः कर्माङ्गत्वमाह - \"यदेव विद्यया करोति श्रद्धयोपनिषदा तदेव वीर्यवत्तरं भवति\" इति नेयं श्रुतिः प्रकरणादुद्गीथमात्रविषयेति व्यवस्थापयितुं शख्या, यतः प्रकरणाच्छ्रुतिर्वलीयसी, \"यदेव विद्यया करोति\" इति विद्यामात्रविषया हीयं श्रुतिः। 4।\n\"तं विद्याकर्मणी समन्वारभेते\" इति विद्याकर्मणोः साहित्यं च दृश्यते साहित्यं चोक्त्तेन न्यायेन विद्यायाः कर्माङ्गत्वे सत्येव भवति। 5।\nविद्यावतः कर्मविधानात् विद्या कर्माङ्गमित्यवगम्यते \"आचार्यकुलाद्वेदमधीत्य यथाविधानं गुरोः कर्मातिशेषेणाभिसमावृत्य कुटुम्बे शुचौ देशे\" इत्यादौ \"वेदमधीत्य\" इत्यध्ययनवतः कर्माणि विदधदर्थावबोधपर्यन्ताध्यनवत एव विदधाति अर्थावबोधपर्यन्तं ह्यध्ययनमिति स्थापितम् अतो ब्रह्मविद्य्रापि कर्मसु विनियुक्त्तेति न पृथक्फलायावकल्पते। 6।\nइतश्च न विद्यातः पुरुषार्थः \"कुर्वन्नेवेह कर्माणि जिजीविषेच्छतं समाः\" इत्यात्मविदः पुरुषायुपस्य सर्वस्य कर्मसु नियमेन विनियोगात् कर्मण एव फलमित्यवगम्यते, विद्या तु कर्माङ्गम् एवं प्राप्ते प्रचक्ष्महे -। 7।\nतुशब्दात्पक्षो व्यावृत्तः; विद्यात एव पुरुषार्थः, कुतः? अधिकरोपदेशात्- कर्मासु कर्त्तुर्जीवाद्वेयप्रत्यनीकानवधिकातिशयासङ्खयेकल्याणगुणाकरत्वेनाधिकस्यार्थान्तरभूतस्य परस्य ब्रह्मणो वेद्यतयोपदेशात् भगवतो वादरायणस्य विद्यातः फलमित्येवमेव मतम् लिङ्गानि तिष्ठन्तु, वेद्यतयोपदेशशस्तु तावत्कर्त्तुः प्रत्यगात्मनोऽधिकसैव कथं? तद्दर्शनात् - प्रत्यगात्मन्यशुद्धे शुद्धेऽप्यसम्भावनीयानन्तगुणाकरस्य वेद्यस्य निरस्तनि खिलहयगन्धस्य स्वसङ्कल्पकृतजगदुदयविभवलयलीलस्य सर्वज्ञस्य सर्वशक्त्तेर्वाङ्गेनसापरिच्छेद्यानन्दस्य जीवाधिपस्य कृत्स्नस्य प्रशासितुः परस्य ब्रह्मणो वेदनोपदेशवाक्येषु दर्शनात् \"अपहतपाष्मा विजरो विमृत्युर्विशोको विजिघत्सोऽपिपासः सत्यकामः सत्यसङ्कल्पः\" \"तदैक्षत बहु स्यां प्रजायेयेति तत्तेजोऽसृजत\" \"यः सर्वज्ञः सर्ववित्\" \"पराऽस्य शक्त्तिविर्विधैव श्रूयते स्वाभाविकी ज्ञानबलक्रिया च\" \" स एको ब्रह्मण आनन्दः\" \"यतो वाचो निवर्तन्ते -अप्राप्य मनसा सह आनन्दं ब्रह्मणो विद्वान्न विभेति कुतश्चनेति\" \"एष सर्वेश्वर एष भूताधिपतिरेष भूतपाल एप सेतुर्विधरणः\" \"स कारणं करणाधिपाधिपो न चास्य कश्चिज्जनिता न चाधिपः\" \"एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठतः\" \"एतस्य वा अक्षरस्य प्रशासने गार्गि द्यावापृथिव्यौ विधृते तिष्ठतः\" \"भीषाऽस्माद्वातः पवते भेषोदेति सूयर्ः भीषाऽस्मादग्निश्चेन्द्रश्च नृत्युर्धावति पञ्चमः\" इत्यादिषुः तस्माद्वेदनोपदेशशब्देषु कर्त्तुः प्रत्यगात्मनः खद्यातकल्पस्याविद्यादिहेयसम्बनतधयोग्यस्य गन्धोऽपि नास्तीति परमपुरुषविषयाया विद्यायास्तत्प्राप्तिरूपममृतत्वं तत्र तत्र श्रूयमाणं पलमिति विद्यातः पुरुषार्थ इति सुष्ठूक्त्तम् लिङ्गान्यपि निरस्यन्ते -। 8।\nयदुक्त्तम्- ब्रह्मविदां कर्मानुष्ठानदर्शनाद्विद्याकर्माङ्गमिति, तन्न विद्याया अनङ्गत्वेऽपि तुल्यं दर्शनम्, ब्रह्मविदां कर्मानुष्ठानदर्शनमनैकान्तिकमित्यर्थः अननुष्ठानस्यापि दर्शनात् दृश्यते हि ब्रह्मविदां कर्मत्यागः \"ॠषयः कावषेयाः किमथर्ा वयमध्येष्यामहे किमर्था वयं यक्ष्यामहे\" इत्यादौ अतो ब्रह्मविदां कर्मत्यागदर्शनान्न विद्या कर्माङ्गम् कथमिदमुपपद्यते- ब्रह्मविदां कर्मानुष्ठानमननुष्ठानञ्च; फलाभिसन्धिरहितस्य यज्ञादिकर्मणो ब्रह्मविद्याङ्गत्वात् तथाविधस्य कर्मणोऽनुष्ठानदर्शनमुपपद्यते वक्ष्यति च \"सर्वापेक्षा च यज्ञादिश्रुतेरश्ववत्\" इति, फलार्थस्य तस्यैव यज्ञादेः कर्मणो मोक्षैवफलब्रह्मविद्याविरोधित्वात्तस्याननुषांनदर्शनमुपपन्नतरम् विद्यायाः कर्माङ्गत्वे कर्मत्यागः कथमपि नोपपद्यते। 9।\nयदुक्त्तम्- श्रुत्यैव विद्यायाः कर्माङ्गत्वमवगम्यत इति; तत्राह- न सर्वविद्याविषयेयं श्रुतिः, अपि तूद्गीथविद्याविषयैव \"यदेव विद्यया करोति\" इति यच्छब्दस्यानिर्धारितविशेषस्य \"उद्गीथमुपासीत\" इति प्रस्तुतोद्गीथविशेषनिष्ठत्वात् न हि यत्करोति, तद्विद्ययेति सम्बध्यते, यदेव विद्यया करोति तदेव वीर्यवत्तरमिति विद्यया क्रियमाणं यच्छब्देन निर्दिश्य तस्य हि वीय्यर्वत्तरत्वमुच्यते यच्चेदमुक्त्तं \"तं विद्याकर्मणी समन्वारभेते\" इति विद्याकर्मणोः साहित्यदर्शनाद्विद्या कर्माङ्गम् इति; तत्राह -। 10।\n\"तं विद्याकर्मणी समन्वारभेते\" इत्यत्रोक्त्तेन न्यायेन विद्याकमर्णोर्भिन्नफलत्वाद्विद्या स्वस्मै फलाय समन्वारभते, कर्म च स्वस्मै फलायेति विभागो द्रष्टव्यः शतवत्- थया क्षेत्ररत्रविक्रयिणं शदद्वयमन्वेतीत्युक्त्ते क्षेत्रार्थं शतम्, रत्नार्थं शतमिति विभागः प्रतीयते; तथेहापि। 11।\nयदुक्त्तं- विद्यावतः कर्मविधानाद्विद्या कर्माङ्गमिति, नैतद्युक्त्तम्, \"वेदमधीत्य\" इति अध्ययनमात्रवतो विधानात् न चाध्ययनविधिरेवार्थावबोधे प्रवर्त्तयति, आधानवदध्ययनस्याक्षरराशिग्रहणमात्रे पर्य्यवसानात् गृहीतस्य च स्वाध्यायस्य फलवत्कर्मावबोधीत्वदर्शनात्तन्निर्णयफले तदर्थविचारे पुरुषः स्वयमेव प्रवर्त्तते ततः कर्मार्थी कर्मज्ञाने प्रवर्त्तते, मोक्षार्थी च ब्रह्मज्ञाने इति न विद्या कर्माङ्गम् यद्यष्यध्ययनविधिरेवार्थावबोधे प्रवर्त्तयति, तथाऽपि न विद्या कर्माङ्गम्, अर्थज्ञानादर्थान्तरत्वाद्विद्यायाः यधा जयोतिष्टोमादिकर्मस्वरूपविज्ञानात्फलसाधनभूतं कर्मानुष्ठानमर्थान्तरम्, तथाऽर्थज्ञानरूपाद्व्रह्यस्वरूपविज्ञानादर्थान्तरमेव ध्यानोपासनादिशब्दवाच्या पुरुषाथर्साधनभूता विद्येति न तस्याः कर्मसम्भबन्धगन्धो विद्यते। 12।\nयच्चोक्त्तं \"कुर्वन्नेवेह कर्माणि\" इत्यात्मविदं ज्ञानाद्वयावृत्य यावज्जीवं कर्मानुष्ठाने नियमयतीति; तन्नोपपद्यते, अविशेषात् न ह्यं नियमः फलसाधनभूतस्वतन्त्रकर्मविषय इति विशेषहेतुरस्ति, विद्याङ्गभूतकर्मविषयतयाऽप्युपपत्तेः \"कर्मणैव हि संसिद्धिमास्थिता जनकादयः\" इति च विदुषस्त्वाप्रयाणादुपासनस्यानुवर्त्तमानत्वात् एवमर्थस्वाभाव्येन चोद्यं परिहृत्य \"कुर्वन्नेवेह कर्माणि\" इत्यस्यार्थमाह -। 13।\nवाशब्दोऽवधारणार्थः, \"ईशावास्यमिदं सर्वम्\" इति विद्याप्रकरणाद्विद्यास्तुतये सर्वदा कर्मानुष्ठानानुमतिरियम् विद्यामाहात्म्यात् सर्वदा कर्म कुर्वन्नपि न लिप्यते कर्मभिरिति हि विद्या स्तुता भवति वाक्यशेषश्चैवमेव दर्शयति \"एवं त्वयि नान्यथेतोऽस्ति न कर्म लिप्यते नरे\" इति अतो न कमाङ्गं विद्या। 14।\nअपि चैवमेके शाखिनः कामकारेण ब्रह्मविद्यानिष्ठस्य गार्हस्थ्यत्यागमधीयते \"किं प्रजया करिष्यामो येषां नोयमामाऽयं लोकः\" इति विदुषो विरक्त्तस्य कामकारेण गार्हस्थ्यकर्मत्यागं ब्रुव्रदिदं वचनं ब्रह्मविद्यायाः कर्मानङ्गत्वं दर्शयति यज्ञादिकर्माङ्गत्वे हि विद्याया विद्यानिष्ठस्य कामकारेण गार्हस्थ्यत्यागो न सम्भवति अतो न विद्या कर्माङ्गम्। 15।\nपुण्यापुण्यरूपस्य समस्तसांसारिकदुःखमूलस्य कर्मणो ब्रह्मविद्ययोपमर्दां च प्रतिवेदान्तमधीयते \"भिद्यते हृदयग्रन्थिश्छिद्यन्ते सर्वसंशयाः क्षीयन्ते चास्य कर्माणि तस्मिन् दृष्टे परावरे\" इत्यादिकम् तद्विद्यायाः कर्माङ्गत्वे न सङ्गच्छते। 16।\nऊर्ध्वरेतस्स्वाश्रमेषु ब्रह्मविद्यादर्शनात्तेष्वग्निहोत्रदर्शपूणमासादिकर्माभावाच्च न विद्या कर्माङ्गम् ननूर्ध्वरेतस आश्रमा न सन्त्येव \"यवज्जीवमग्निहोत्रं जुहोति\" इत्यादिनाऽग्निहोत्रदशर्पूर्णमासादीनां यावज्जीवाधिकारश्रुतेः श्रुतिविरुद्धानां स्मृतीनां चाप्रामाण्यात् अत आह- शब्द हि इति वैदिके एव हि शब्दे ते दृश्यन्ते \"त्रयो धर्मस्कन्धाः\" ये चेमेऽरण्ये श्रद्धा तप इत्युपासते\" \"एतमेव प्रव्राजिनो लोकमिच्छन्तः प्रव्रजन्ति\" इत्यादौ यावज्जीवश्रुतिस्त्वविरक्त्तविषया। 17।\nयदिदम् \"त्रयो धर्मस्कन्धाः\" इत्यादौ वैदिके शब्दे ऊर्ध्वरेत आश्रमा दृश्यन्ते, अतस्ते सन्त्येवेति, नैतदुपपद्यते, यतः \"त्रयो धर्मस्कन्धाः\" इत्यादिषु वाक्येषु तेषामाश्रमाणां परामर्शमात्रं क्रियते, अनुवादमात्रमित्यर्थः कुत एतत? चोदनात्- अविदानादित्यर्थः न ह्यत्र विधिशब्दः श्रूयते; \"त्रयो धमर्स्कन्धाः\" इत्यादिेना हि प्रकृतं प्रणवेन ब्रह्मोपासनं स्तूयते, \"ब्रह्मसंस्थोऽमृतत्वमेति\" इत्युपसंहारात् अतोऽन्यार्थमनुवादमात्रमत्र क्रियते तेषामाश्रमाणाम् \"ये चेमेऽरण्ये श्रद्धा तप इत्यपासदे\" इति च देवयानविधिपरत्वात्तत्रापि नाश्रमान्तरविधिसम्भवः अपि चापवदति हि श्रुति राश्रमान्तरं \"वीरहा वा एष देवानां योऽग्निमुद्वासयेत\" इत्यादिेका अत ऊर्ध्वरेतस आश्रमा न सन्तीति जैमिनिराचार्यो मन्यते। 18।\nगृहस्थाश्रयमवदाश्रमान्तरमप्यनुष्ठेयं भगवान् वादरायणो मन्यते कुतः? साम्यश्रुतेः- उपादेयतयाऽभिमत गृहस्थाश्रमसाम्यं हि तेषामप्याश्रमाणां श्रूयते \"त्रयो धर्मस्कन्धाः\" इत्यारभ्य ब्रह्मसंस्थस्तुत्यर्थतया स्कीर्त्तनं गृहस्थाश्रमस्येतरेषां च समानम् अथ गृहस्थाश्रमस्यानुवादः प्राप्तो सत्यामेव सम्भवतीति तस्य प्रप्तिरवश्याभ्युपेत्येति मतम्, तदितरेषामपि समानम्, अन्यत्राऽभिनिवेशात् न च गार्हस्थ्यधर्म एव \"यज्ञोऽध्ययनं दानं तपो ब्रह्मचर्य\" मिति सर्वैः शब्दैरभिधीयते, ब्रह्मचर्यतपसोर्गृहस्थस्यैव सम्भवादिति युक्त्तम्, \"त्रयो धर्मस्कन्धाः\" इति त्रित्वेन संगृह्य \"प्रथमो द्वितीयस्तृतीयः\" इति विभागवचनानुपपत्तेः अतो \"यज्ञोऽध्ययनं दान\"मिति गृहस्थाश्रम उच्यते अध्ययनशब्दो वेदाभ्यासपरः तपःशशब्देन वैस्वानसपारिव्राज्ययोगर्रहणम्, उभयोस्तपःप्रधानत्वात् तपः शब्दो हि कायक्लेशे रूढः, स चं द्वयोरपि समानः ब्रह्मचारिधर्म एव ब्रह्मचयर्शब्देनाभिधीयते, \"ब्रह्मसंस्थशब्दो यौगिकः सर्वाश्रमसाधारण।, सर्वेषामाश्रमिणां ब्रह्मसंस्थासम्भवात् ब्रह्मणि संस्थासंस्थितिर्ब्रह्मसंस्थत्वं, तच्च सर्वेषां सम्भवत्येव ब्रह्मनिष्ठाविकलाः केवलाश्रमिणः पुण्यलोकभाजः; तेष्वेव ब्रह्मनिष्ठोऽमृतत्वभाग्भवति तदेतद्विस्पष्टमुक्त्तं भगवता पराशरेण \"प्राजापत्यं ब्राह्मणाना\"मित्यारभ्य \"ब्राह्मं संन्यासिनां स्मृत\" मित्यन्तेन वर्णानामाश्रमाणां च केवलानां ब्रह्मलोक प्राप्त्यन्तं फलमभिधाय \"एकान्तिनः सदा ब्रह्मध्यायिनो योगिनो हि ये तेषां तत्परमठ स्थानं यद्वै पश्यन्ति सूरयः\" इति तेष्वेव ब्रह्मनिष्ठानां ब्रह्मप्राप्तिमभिदधाता अतो गृहस्थाश्रमतुल्या ऊर्ध्वरेतस आश्रमा अपि दृश्यन्त इति तेऽप्यनुष्ठेयाः \"ये चेमेऽरण्ये श्रुद्धा तपः इत्युपासते\" इति च अरण्ये इति तपःप्रधानाश्रमप्राप्त्यपेक्षत्वाद् देवयानविधानस्य तत्रापि तत्प्राप्तिरङ्गीकरणीया परामर्शपक्षे विधानपक्षे च गृहस्थाश्रमतुल्यमेषामप्यनुष्ठेयत्वमित्युपपाद्य विधिरेवायमाश्रमाणां सर्वेषां नानुवाद इत्युपपादयितुमाह -। 19।\nवाशब्दोऽवधारणार्थः विधिरेवायमाश्रमाणाम्; धारणवत्; यथा दिष्टाग्निहोत्रे \"अधस्तात्समिधं धारयन्ननुद्रवेदुपरि हि देवेभ्यो धारयति\" इत्यत्रानुवादसरूपादपि वाक्यादुपरि धारणस्याप्राप्तत्वद्विधिराश्रीयते; तदुक्त्तं शेषलक्षणे \"विधिस्तु धारणेऽपूर्वत्वात्\" इति; तथा अत्राप्यप्राप्तत्वाद्विधिरेवाश्रयणीयः \"ब्रह्मचर्यं समाप्य गृही भवेद् गृहाद् वनी भूत्वा प्रव्रजेत् यदि वेतरथा ब्रह्मचर्यादेव प्रव्रजेत् गृहाद्वा वनाद्वा यदहरेव विरजेत् तदहरेव प्रव्रजेत्\" इति जावालानामाश्रमविधिमसन्तमिव कृत्वा एतेष्वन्यपरेष्वपि वाक्येष्वाश्रयमप्राप्तिरवश्याश्रयणीयेत्युपपादितम् एवमाश्रमान्तरविधानादृणश्रुतिर्यावज्जीवश्रुतिरपवादश्रुतिश्चाविरक्त्तविषया एवेति वेदितव्याः अन्याश्च ब्रह्मविदः कर्मणामाप्रयाणादवश्यकर्तव्यताविधायिन्यः श्रुतयः स्मृतयश्च स्वस्वाश्रमधर्मविषयाः अत ऊध्वर्रेतस्सु च ब्रह्मविद्याविधानाद्विद्यात पुरुषार्थ इति सिद्धम्। 20।\n।। पुरुषार्थाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.1 पुरुषार्थाधिकरणम्\nकिं विद्यातः पुरुषार्थः, उत कर्मण इति संशयः कर्मण इति पूर्वः पक्षः; कर्माङ्गत्वाद्विद्यायाः, कर्मसु कर्तृभूतप्रत्यगात्मनो याथात्म्यप्रतिपादनपराणि वेदान्तवाक्यानि विद्यायाः कर्माङ्गत्वं च “यदेव विद्यया करोति.... तदेव वीर्यवत्तरमिति श्रुत्यैवावगम्यते न च प्रकृतोद्गीथोपासनविषयत्वमस्य वक्तुं शक्यते, “यदेव विद्यया करोतीति श्रुत्यैव सर्वकर्मसु विद्याया विनियुक्तत्वात् श्रुतिश्च प्रकरणाद्बलीयसी विद्यायाः कर्माङ्गत्वं कथमित्यपेक्षायां “तत्त्वमसि “अयमात्मा ब्रह्मेति सामानाधिकरण्येन कर्माङ्गभूतकर्तृयाथात्म्यानुसन्धानद्वारेण विद्यायाः कर्माङ्गत्वमित्यवगम्यते अतः कर्तृसंस्काररूपत्वाद्ब्रह्मविद्यायाः कर्मण एव पुरुषार्थः तत्रतत्र फलश्रुतिरर्थवादस्स्यात् विद्यायाः कर्माङ्गत्वे भूयांसि लिङ्गानि च दृश्यन्ते सर्ववेदान्तेषु राद्धान्तस्तु - कर्मसु कर्तुः प्रत्यगात्मनोऽर्थान्तरभूतस्य स्वसङ्कल्पकृतजगदुदयविभवलयलीलस्य निखिलहेयप्रत्यनीककल्याणैकतानानन्तज्ञानानन्दैकस्वरूपस्य सर्वेश्वरस्य सत्यसङ्कल्पस्य करणाधिपरूपप्रत्यगात्माधिपस्य वेद्यस्य वेदनरूपाया विद्यायाः “ब्रह्मविदाप्नोति परमित्यादिषु ब्रह्मप्राप्तिरूपफलोपदेशात् विद्यात एव फलम् “यदेव विद्यया करोतीति श्रुतिः प्रसिद्धवन्निर्देशात्, प्रसिद्धिश्च प्रकृतोद्गीथोपासनस्यैवेति, प्रस्तुतोद्गीथोपासनविशेषनिष्ठा “तत्त्वमसीति सामानाधिकरण्यं च तच्छब्दनिर्दिष्टस्य स्वसङ्कल्पकृतजगज्जन्मस्थितिध्वंसादिकस्य परस्य ब्रह्मणो न जीवस्वरूपत्वपरम्; अपि तु जगत्कारणस्य ब्रह्मणो जीवशरीरकतया जीवस्यात्मत्वपरमिति “अधिकं तु भेदनिर्देशादित्यादिषूक्तम् “य आत्मनि तिष्ठन् ... यस्यात्मा शरीरमिति च प्रत्यगात्मन आत्मत्वं परस्य ब्रह्मणः श्रुत्यन्तरे व्यक्तम् सूत्रार्थस्तु - पुरुषार्थोऽतः - विद्यातः; कुतः? “ब्रह्मविदाप्नोति परमित्यादिशब्दात् ॥\n'तत्त्वमसि' इत्यादिसामानाधिकरण्येन ब्रह्मणः कर्मसु कर्तृस्वरूपत्वावगमाद्विद्यायाः कर्तृसंस्कारद्वारेण कर्मशेषत्वात्तत्र पुरुषार्थवादोऽर्थवादमात्रम्, यथा अन्येषु द्रव्यसंस्कारादिष्विति जैमिनिराचार्यो मन्यते ॥२॥\nइतश्च विद्या कर्माङ्गम्; ब्रह्मविदामाचारो हि कर्मप्रधानो दृश्यते यथाऽश्वपतिः केकयो ब्रह्मविदग्रेसरः “यक्ष्यमाणो ह वै भगवन्तोऽहमस्मि” इत्याह \"कर्मणैव हि संसिद्धिमास्थिता जनकादयः\" इति च स्मर्यते ॥\nयदेव विद्यया करोतीत्यादिकायाश्श्रुतेर्विद्यायाः कर्माङ्गत्वमवगम्यते नच दुर्बलेन प्रकरणेन श्रुतिर्विद्याविशेषोद्गीथविषयोपासने व्यवस्थाप्यते ॥\n\"तं विद्याकर्मणी समन्वारभेते\" इति विद्याकर्मणोरेकस्मिन्पुरुषे साहित्यं च विद्यायाः कर्माङ्गत्वे हि भवति\nविद्यावतः कर्मविधानाच्च विद्या कर्माङ्गम् “आचार्यकुलाद्वेदमधीत्य यथाविधानं गुरोः कर्मातिशेषेणाभिसमावृत्य कुटुम्बे” इत्यादिनाऽध्ययनवतः कर्माणि विदधदर्थावबोधपर्यन्तत्वादध्ययनस्य विद्यावत एव कर्माणि विदधातीत्यवगम्यते ॥\n\"कुर्वन्नेवेह कर्माणि जिजीविषेच्छतं समाः\" इत्यात्मविदामायुषः कर्मसु नियमदर्शनाच्च कर्मण एव पुरुषार्थः; न विद्यात इत्यवगम्यते अतश्च विद्या कर्माङ्गम्\nतुशब्दात्पक्षो व्यावृत्तः बादरायणस्यैवं - विद्यातः फलमिति मतम्; कुतः? अधिकोपदेशात् - कर्मसु कर्तुः प्रत्यगात्मनोऽधिकस्य - अर्थान्तरभूतस्य वेद्यस्य वेदनभूतविद्यायाः फलसाधनत्वोपदेशात् तद्दर्शनात् - दृश्यते हि वेदान्तवाक्येऽधिकविषयत्वं विद्यायाः एवमेव हि “तदैक्षत बहु स्यां प्रजायेयेति “सोऽकामयत बहु स्यां प्रजायेयेत्यादिषु बहुभवनसङ्कल्पपूर्वकसृष्ट्यादेः कर्तुस्सर्वेश्वरस्य करणाधिपाधिपस्यानवधिकातिशयज्ञानानन्दैकस्वरूपस्य निखिलहेयप्रत्यनीकस्य वेद्यस्य विद्या ब्रह्मप्राप्तिफलाय विधीयते ॥\nविद्यायाः प्रधानत्वेऽपि ब्रह्मविदामाचारदर्शनं तुल्यम् - कर्मणामनाचारदर्शनमप्यस्तीत्यर्थः, “ऋषयः कावषेयाः किमर्था वयमध्येष्यामहे किमर्था वयं यक्ष्यामहे” इत्यादौ कर्मानुष्ठानदर्शनं तु फलाभिसन्धिरहितस्य कर्मणो विद्याङ्गत्वात्; त्यागस्तु फलाभिसन्धियुक्तस्य विद्याविरोधित्वादित्यभिप्रायः ॥\nयदेव विद्यया करोतीति श्रुतिः सर्वविद्यायाः कर्माङ्गत्वं विदधातीत्येतदसङ्गतम्; अत्र विद्याशब्दाभिहिता तु न सार्वत्रिकी अपि तूद्गीथविद्या यत्करोति, तद्विद्ययेति नैवं पदान्वयः; अपि तु यदेव विद्यया करोति, तदेव वीर्यवत्तरमिति विद्यया क्रियमाणस्यान्यतोऽवगतस्य वीर्यवत्तरत्वं प्रति साधनभावोऽवगम्यते, यदेवेति प्रसिद्धवन्निर्देशात् अन्यतोऽवगतिर्हि “उद्गीथमुपासीतेति सन्निहितोद्गीथविद्यायाः ॥\n\"तं विद्याकर्मणी समन्वारभेते\" इत्यत्र विद्या च स्वस्मै फलाय, कर्म च स्वस्मै फलायान्वारभत इति विभागो द्रष्टव्यः, यतो विद्याकर्मणोर्भिन्नफलत्वमुक्तम् शतवत् - यथा क्षेत्ररत्नविक्रयिणं शतद्वयमन्वेतीत्युक्ते, क्षेत्रार्थं शतम्, रत्नार्थं शतमिति विभागोऽवगम्यते; तद्वत् ॥\nवेदमधीत्येत्यध्ययनमात्रवत एव कर्मविधानात् अनेन विद्याया न कर्माङ्गत्वमवगतम् अध्ययनविधिर्ह्याधानवन्नियमवदक्षरराशिग्रहणमात्रे पर्यवस्यति; गृहीतस्य स्वाध्यायस्य फलवदर्थावबोधित्वदर्शनात्तन्निर्णयफलमीमांसाश्रवणे अधीतवेदः पुरुषस्स्वयमेव प्रवर्तते अर्थावबोधपर्यन्तत्वेऽप्यर्थज्ञानादर्थान्तरभूता स्मृतिप्रत्ययावृत्तिरूपा, विद्यात्, उपासीतेति शास्त्रविहिता विद्या न कर्माङ्गम् ॥\n\"कुर्वन्नेवेह कर्माणि\" इति ब्रह्मविदामायुषः कर्मणि नियमो दृश्यत इत्येतन्न संभवति, अविशेषात् - विदुष एवेति विशेषाभावात्किमित्यविदुषः न स्यात्? विदुषस्त्वाप्रयाणादुपासनानुवृत्तिदर्शनादर्थस्वभावात् विदुष एवेत्यभिप्रायः ॥\nवाशब्दोऽवधारणे “ईशावास्यमिदं सर्वम्” इति विद्याप्रकरणाद्विद्यास्तुतये कर्मानुमतिरेव विद्यामाहात्म्यात्सर्वदा कर्माणि कुर्वन्नपि तैर्न लिप्यत इति हि स्तुता भवति विद्या वाक्यशेषे च “न कर्म लिप्यते नरे” इति श्रूयते ॥\nएके शाखिनः कामकारेण च विद्यानिष्ठस्य गार्हस्थ्यत्यागमधीयते “किं प्रजया करिष्यामो येषां नोऽयमात्माऽयं लोकः” इति गार्हस्थ्यकर्मत्यागं ब्रुवद्वाक्यं विद्या प्रधानमिति दर्शयति ॥\nविद्यया सर्वकर्मोपमर्दं चाधीयते “क्षीयन्ते चास्य कर्माणि तस्मिन्दृष्टे परावरे” इति; तद्विद्यायाः कर्माङ्गत्वे न संगच्छते ॥\nऊर्ध्वरेतस्स्वाश्रमेषु ब्रह्मविद्यादर्शनात् तेषु चाग्निहोत्रादिकर्माभावान्न विद्या कर्माङ्गम् ते चात्राश्रमास्सन्त्येव; यतो वैदिके शब्दे तेऽपि दृश्यन्ते “त्रयो धर्मस्कन्धा यज्ञोऽध्ययनं दानम्” इति, “ये चेमेऽरण्ये श्रद्धा तप इत्युपासते “एतमेव प्रव्राजिनो लोकमिच्छन्तः प्रव्रजन्ति” इत्यादौ “यावज्जीवमग्निहोत्रमित्यादिका तु श्रुतिरविरक्तविषया ॥\n\"त्रयो धर्मस्कन्धाः\" इत्यादिषु तेषामाश्रमाणामचोदनात् - अविधानात् उपासनास्तुत्यर्थं परामर्शमनुवादं जैमिनिराचार्यो मन्यते अपि च अपवदति हि श्रुतिराश्रमान्तरम् 'वीरहा वा एष देवानां योऽग्निमुद्वासयते' इत्यादिका अतस्ते न सन्त्येव ॥१८॥\nगृहस्थाश्रमवदाश्रमान्तरमप्यनुष्ठेयं भगवान् बादरायणो मन्यते; कुतः? तस्यापि तत्साम्यश्रुतेः - “त्रयो धर्मस्कन्धाः” इत्येवमादौ हि सर्वेषामाश्रमाणामेकरूपं सङ्कीर्तनम् ॥\nवाशब्दोऽवधारणे; सर्वेषामाश्रमाणां विधिरेवायम् धारणवत् यथा “अधस्तात्समिधं धारयन्ननुद्रवेत् “उपरि हि देवेभ्यो धारयति” इत्यनुवादसरूपेऽप्युपरिधारणस्याप्राप्तत्वेन विधिराश्रीयते; एवमिहाश्रमाणामपि अतः ऊर्ध्वरेतस्स्वपि विद्यादर्शनाद्विद्यातः पुरुषार्थ इति ॥ इति पुरुषार्थाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.1 पुरुषार्थाधिकरणम्\nविद्यातः पुरुषार्थ इति भगवान् बादराणो मेने। \"ब्रह्मविदाप्नोति परम् \" \"यो वेद निहितं गुहायां परमे व्योमन्। सोऽश्नुते सर्वान् कामान् सह। ब्रह्मणा \" इत्यादिशब्दात्।\n\"तत्वमसि \" इत्यादिसामानाधिकरण्येन कर्मसु कर्तुरेव ब्रह्मत्वावगमात् तद्वेदनस्य तत्संस्कारतया कर्मशेषत्वात् द्रव्यादिष्विव फलश्रुतिरर्थवाद इति जैमिनिराचार्यो मन्यते।\nअश्वपतिः केकयो ब्रह्मविदाह \"यक्ष्यमाणो ह वै भगवन्तोऽहम् \" इति। एवमादौ ब्रह्मविदः कर्मप्रधानाचारदर्शनात् विद्या कर्माङ्गम्।\n\"यदेव विद्यया करोति \" इति श्रुत्यैव विद्यायाः कर्मसु विनियोगात् विद्या कर्माङ्गम् । यत्करोति तद्विद्ययेति हि श्रुतिः। यद्विद्यया साधनभूतया कर्म करोति तत्कर्म वीर्यवत्तरमिति वा।\n\"तं विद्याकर्मणी समन्वारभेते \" इति विद्याकर्मणोरेकस्मिन् पुरुषे साहित्यदर्शनाच्च विद्या कर्माङ्गम्।\n\"आचार्यकुलाद्वेदमधीत्य +अभिसमावृत्य कुटुम्बे \" इत्यादावर्थज्ञानपर्यन्ताध्ययनवतः कर्मविधानाच्च। अध्ययनं तद्वतो विधानात्।। 6।। \"आचार्यकुलाद्वेदमधीत्य +अभिसमावृत्य कुटुम्बे \" इत्यादावर्थज्ञानपर्यन्ताध्ययनवतः कर्मविधानाच्च। अध्ययनं ह्यर्थज्ञापर्यन्तम्।\n\"कुर्वन्नेवेह कर्माणि जिजीविषेच्छतं समाः इत्यात्मविदो जीवनस्य कर्मसु विनियोगाच्च \"\nन विद्या कर्माङ्गम्। अपितु विद्यातः पुरुषार्थ इत्येवमेव भगवतो बादरायणस्य मतम् ; कर्तुः प्रत्यगात्मनोऽर्थान्तभूतस्यैव वेद्यतयोपदेशात्।  तत्कथम् ? \"बहुस्यां प्रजायेयेयि\" \"स कारणं करणाधिपाधिपः\" इत्यादिवाक्येषु वेद्यस्याधिक्यदर्शनात्।\nविद्यायाः प्राधान्येऽपि तुल्यमाचारदर्शनम्। \"ऋषयः कावषेयाः किमर्था वयमध्येष्यामहे \" इत्यादौ ब्रह्मविदां कर्मत्यागो हि  दृश्यते। अनुष्ठानं तु फलाभिसंधिरहितस्य विद्याङ्गत्वेन। त्यागस्तु फलाभिसंधियुक्तस्येति न विरोधः।\n\"यदेव विद्यया करोति \" इति न सार्वत्रिकी विद्योच्यते, \"यदेव विद्यया \" इति प्रसिद्धवन्निर्देशात्। प्रसिद्धिश्चोद्गीथविद्यायाः। \"यदेव विद्यया करोति तदेव वीर्यवत्तरं भवति \" इति प्रकृतोद्गीथविद्यायुक्तस्य कर्मणो हि वीर्यवत्तरत्वसाधनभावो विधीयते।\n\"तं विद्याकर्मणी समन्वारभेते \" इति विद्याकर्मणोर्भिन्नफलत्वेन स्वस्मै फलायान्येतीति विभागः। यथा क्षेत्ररत्नविक्रयिणं  शतद्वयमित्यत्र क्षेत्रार्थे शतं, रत्नार्थं शतमिति।\n\"वेदमधीत्य\" इत्यध्ययनमात्रवतः कर्मविधानात् न विद्या कर्माङ्गम्। अध्ययनविधिर्हक्षरराणिग्रहणमात्रे पर्यवस्यतीत्युक्तम्। अर्थावबोधपर्यन्तत्वेऽप्यर्थज्ञानादर्थान्तरभूता 'विद्यात्, उपासीत ' इति विहिता विद्या प्रत्यया वृत्तिरूपा।\n\"कुर्वन्नेवेह कर्माणि \" इत्यत्र स्वतन्त्रे कर्मणि विद्वदायुषो विनियोग इति विशेषहेत्वभावात् \"ईशा वास्यमिदं सर्वम् \" इति प्रकरणाच्च विद्याङ्ग भूतमे तत्कर्मेति ज्ञायते। अतो न विद्या कर्माङ्गम्।\nविद्यास्तुतये कर्मानुमतिर्वा। विद्यामाहात्म्यात् सर्वदा कर्म कुर्वन्नपि तैर्न लिप्यते इति हि विद्या स्तुता स्यात् ष \"न कर्म लिप्यते नरे \" इति च वाक्यशेषः।\n\"किं प्रजया करिष्यामः \" इत्यादिना कामकारेण गार्हस्थ्यत्यागमधीयत एके। अतश्च विद्यैव प्रधानभाता।\nविद्यया सर्वकर्मोपमर्दं चाधीयत एके \"क्षीयन्ते चास्य कर्माणि तस्मिन् दृष्टे परावरे \" इत्यादिना।\nऊर्ध्वरेतःस्वाश्रमेषु च विद्यादर्शनात् नेषु चाग्निहोत्राद्यभावान्न विद्या कर्माङ्गम्। ते चाश्रमाः सन्त्येव। \"त्रयो धर्मस्कन्धाः \" इति हि वैदिके शब्दे दृश्यते।\n\"त्रयो धर्मस्कन्धाः \" इत्यत्र चोदनाभावादुपासनस्तुत्यर्थमनुवादमेव जैमिनिर्मेने। \"वीरहा वा एष दैवानां योऽग्निमुद्वासयते\" इत्यपवदति चाश्रमान्तरम्।\nगृहस्थाश्रमदाश्रमान्तरमप्युष्टेयमिति  भगवद्बादरायणमतम् , \"त्रयोधर्मश्कन्धाः \" इति सर्वाश्रमसाम्यश्रुतोः।\n\"उपरि हि देवेभ्योधारयति \" इत्यप्राप्तत्वेन यथा विधिः, तद्वत्।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.1 पुरुषार्थाधिकरणम्\n।। पुरुषार्थोऽतः शब्दादिति वादरायणः ।। 1 ।। पूवोधिकरणेनास्याधिकररस्य सङ्गतिमाह - गुणेति । उपासनचिन्तानन्तरमङ्गचिन्तनं क्रियते इति पादसङ्गतिरर्थसिद्धा, तत्र विद्याया अङ्गित्वे सति हि तदङ्गचिन्तनं कार्यम्, तस्मादङ्गचिन्तनोपयोगित्वेन विद्याया अङ्गित्वं प्रथमाधिकरणे निरूप्यते, किं विद्यातः पुरुषार्थः? उत विद्याङ्गकात् कर्मणः? इति, किं विद्या क्रतुकमर्भूतात्मसंस्कारद्वारेण क्रत्वर्था? उतापुनरावृत्तिफलसाधनतया पुरुषार्था, किं \"ब्रह्मविदाप्नोति\" इत्यादयः\" फलविधयः, उतार्धवादाः, परविद्यासु कर्मीभूतो जीवः? उत तदन्यः परमात्मा, किमाचारदर्शनादिलिङ्गानुगृहीतं तत्त्वमस्यादिसामानाधिकरण्यमुपास्यस्य जीवभावमवगमयति, नेति, किमिदं लिङ्गमनैकान्तिकम्, नेति, अनैकान्तिक्रत्वाभावे तदनुगृहीतसामानाधिकरण्येनोपास्यस्य जीत्वावगमात् परविद्यानां स्वकर्मीभूतजीवसंस्कारत्वात् आत्मज्ञानफलश्रुतेरर्थवादतया पृथक्फलसाधनत्वाभावात् विद्या क्रत्वर्थेति तदङ्गकात् कर्मणः पुरुषार्थः स्यात्, लिङ्गस्यानैकान्तिकत्वे तदनुग्रहाभावेन सामानाधिकरण्यस्य जीवानतिरेकानवगमक्रत्वात् परविद्यानां जीवकर्मक्रत्वाभावेन तत्संस्कारत्वाभावात् आत्मविद्याफलश्रुतेरर्थवादत्वाभावेन पृथक्फलसाधनतया पुरुषार्थत्वाद्विद्यातः पुुरुषार्थसिद्धिः स्यात्, इदं च सिद्धान्तोपक्रमम्, विद्यायाः पूर्वपादे प्रस्तुत्वादतश्शब्देन सोक्त्ता, \"ब्रह्मविदाप्नोति\" इति वाक्ये विद्यया प्राप्यावाप्तिरुक्त्ता, \"वेदाहम्\" इत्यत्र विद्याया ब्रह्म प्राप्तिहेतुत्वं\nप्रतिबन्धनिवृत्तिद्वारकमित्यर्थः । तत्र ब्रह्मणो विग्रहादिविशष्टत्वमुपायान्तरनिषेधश्च सिद्धः, उभयमप्यभिहितं \"यथा नद्यः\" इति वाक्ये । द्वितीयसूत्रप्रभृति पूर्वपक्षविषयम्, तदाह - अत्रेति ।। 1 ।।\n।। शेषत्वात्पुरुषार्थवादो यथाऽन्येष्विति जैमिनिः ।। 2 ।। व्याचष्टे - नैतदित्यादिना । न हीत्यादि - \"आदित्यो यूपः\" इत्यादिष्विव न तात्पर्यमित्यर्थः । कुत इत्यत आह - कर्मस्विति । व्रीह्यादेः प्रोक्षणादिवत् विद्या आत्मनश्शेषत्वेनावगता \"आत्मा ज्ञातव्यः\" इति \"अधीत्य स्त्रास्यन्नि\"ति ज्ञानमपि कर्मशेषत्वेनावगतम् , व्रीह्यादिशेषभूतप्रोक्षणादेः क्रतुशेषत्वं द्वारभूतव्रीह्यादेः क्रतुशेषत्वेनैव यथोपपद्यते, तथाऽऽत्मशेषभूतज्ञानस्य कर्मशेषत्वमात्मनः कर्मशेषत्वेनोपपद्यत इति ज्ञातव्य आत्मा क्रतुशेषभूत एव, कर्मशेषभूतत्वं च कर्मसु कर्त्तृभूतस्याऽऽत्मनः, स चात्मा जीव एवेति तत्स्वरूप्रतिपादनपरं वेदान्तवाक्यजातमित्यर्थः । आत्मज्ञानस्य पृथक् फलसाधनत्वान्न कर्माङ्गत्वमित्यत्राह - अत इति ।\n\"आत्मा वा अरे दृष्टव्यः\" इत्यादिषु \"स्वाध्यायोऽध्येतव्य\" इतिवदात्मनः कर्मत्वावगमात् ज्ञानेन संस्कार्यत्वम् । अतो यमादेर्व्रीह्यादिद्वारा प्रोक्षणादिवत् विद्याऽपि कर्तृसंस्काररूपतया कर्मशेषभूता, तस्माद्यथावयभिचरितक्रतुसम्बन्धिजुहूद्वारा क्रतुशेषभूतपर्णमयत्वस्यापापश्लोपश्रवरमर्थवादः, तद्वदव्यभिचरितक्रतुसम्बन्धिकर्त्तृद्वारा विद्यायाः क्रतुशेषभूतायाः फलश्रुतिरर्थवाद इत्यर्थः । प्रकरणान्तराधीताया विद्यायाः क्रतुशेषत्वमपि पर्णत्ववदुपपन्नम्, आदिशब्दविवरणार्थमाह - तदुक्त्तमिति । चोदयति - नन्विति । अचेतनेनव चेतनेनापि स्वरूपैक्यानुपपत्तिद्योतनार्थम्, \"ऐतदात्म्यमिदं सर्वं\" \"सर्वं खल्विदं ब्रह्म\" इति वाक्यद्वयोपादानम् । एवं जीवविलीणस्य प्रतिपाद्यमानत्वेन जीप्रत्यभिज्ञाभावात्तद्द्वारा विद्यायाः कर्माङ्गत्वमनुपपन्नमित्यर्थः । परिहरति - उच्यत इति । वेदान्तवाक्येष्विवेति - त्वया जीवविलक्षणपत्वेनोक्त्तेष्विवेति भावः । लिङ्गानुग्रहात्सामानाधिकरण्यमपि स्वरूपैक्यपरमित्याह - तदुपवृंहितेति । चोदयति - ननु चेति । न ह्यन्यशेषमन्यशेषं भवति, तदसाधारणमेव हि तदङ्गं, कर्ता च लौकिकवैदिककर्मसाधारणः, अतः कर्त्तुरव्यभिचरितक्रतुसम्बन्धित्वाभावात् जुहूवत्प्रत्यभिज्ञा नास्तीति न तद्वारा क्रत्वङ्गत्वमित्यर्थः । परिहरति - नैवमिति ।। 2 ।। अनन्तरसूत्रमवतारयति - कानीति ।\n।। आचारदर्शनात् ।। 3 ।। गुणमुख्ययोर्विरोधे मुख्यानुगुणं गुणो नेयः, न तु गुणानुगुणं मुख्यो नेयः, तस्मात्कर्मणो विद्यायाश्च प्रसङ्गे कर्मणोऽनुष्ठानं तस्य प्राधान्येनैवोपपद्यते, अतो विद्या कर्माङ्गमित्यर्थः ।। 3 ।। अनन्तरसूत्रमवतारयति - लिङ्गमिति । प्राप्तिः- प्रमाणतः सिद्धिः, अनुग्राहकमुक्त्तम्, अनुग्राह्यमभिधीयतामित्यर्थः । आगमप्रमाणस्य श्रुतिलिङ्गादयोऽनुग्राहकाः ।\n।। तच्छ्रुतेः ।। 4 ।। विद्ययेति तृतीयाश्रुत्याऽङ्गत्वं गम्यते - नेयमित्यादि । ततः किमित्यत्राह - यदेवेति । ।। 4 ।।\n।। समन्वारम्भणात् ।। 5 ।। अन्वारम्भणम्- स्पर्शः, तेन अम्बन्धो विवक्षितः, साहित्यं कर्मणो विद्याङ्गत्वेऽप्युपपद्यत इत्यत्राह - उक्त्तेन न्यायेनेति । कर्त्तुरात्मनः कर्मशेषत्वमाचारदशर्नमित्यादिकं न्यायशब्देन विवक्षितम् ।। 5 ।।\n।। तद्वतो विधानात् ।। 6 ।। अतिशेषेणनिःशेषमित्यर्थः, अध्ययनवतः कर्माणि विदधीत, ततः किं ज्ञानस्य कमाङ्गत्व इत्यत्राह - अर्थावबोधपर्यन्ताध्ययनवत एवेति । अथज्ञानपर्यन्तत्वं कथमित्यत्राह - अर्थावबोधेति । स्थापितम् भाट्टैः प्राभाकरैश्च श्रुतेरविवक्षितार्थत्वादिदोषपरिहारार्थमित्यर्थः, \"स्त्रात्वा जुहुया\"दित्युक्त्ते हि होमः स्त्रानाङ्गकः स्यात्, तथेदमपीति भावः । न हि क्रतुज्ञानस्य तदनुष्ठानमङ्गम्, अपि त्वनुष्ठानस्यानुष्ठेयज्ञानमङ्गं स्यात्, तद्वदिहापि ।। 6 ।।\n।। नियमात् ।। 7 ।। कृत्स्नस्यायुषः क्रतुशेषत्वान्मध्ये प्राप्तमन्यत्सर्वं तच्छेषभूतमित्यर्थः । इमानि पूर्वपक्षसूत्राणि ।। 7 ।। उत्तरसूत्रमवतारयति - एवं प्राप्त इति ।\n।। अधिकोपदेशात्तु वादरायणस्यैवं तद्दर्शनात् ।। 8 ।। कथं विद्यातः फलम्, विद्यायाः कर्माङ्गत्वे लिङ्गानि दर्शितानि हीत्यत्राह - लिङ्गानितिष्ठन्त्विति । तद्दर्शनादिति सूत्रखण्डोपादानम्, उपासनवाक्योपयोगित्वात् स्वरूपपरवाक्यानां वेदनोपदेशवाक्येष्वित्युक्त्तम्, ढस्वरूपपरवाक्योक्त्तगुणानामुपासनापेक्षितत्वादित्यर्थः शुद्धयशुद्धयुभयावस्थजीवस्यासम्भावनियानन्तकल्याणगुणा उच्यन्ते - परस्य ब्रह्मण इत्यन्तेन, उक्त्तगुणविशिष्टत्वे प्रमाणमाह - अपहतपाष्मेति । जुहूवत्कर्त्तुरात्मनः प्रत्यभिज्ञाने सति हि तद्द्वाराविद्यायाः कर्माङ्गत्वम्, वेदनोपदेश वाक्येषु जीवविलक्षणस्य प्रतिपाद्यमानत्वेन जीवप्रत्यभिज्ञानाभावान्न तद्द्वारा विद्यायाः कर्माङ्गत्वमिति श्रयमाणं पलमपि नार्थवादरूपम्, तस्माद्विद्यायाः पृथक्फलसाधनत्वेन न क्रत्वर्थत्वम्,किन्तु पुरुषार्थत्वमेवेत्यर्थः ।। 8 ।। उत्तरसूत्राणां कृत्यमाह - लिङ्गान्यपीति ।\n।। तुल्यं तु दर्शनम् ।। 9 ।। अनैकान्तिकशब्देनानियतत्वमुच्यते, किमर्थाः- किं प्रयोजनाः, अङ्गित्वे ह्यननुष्ठानं नोपपद्यत इति भावः । अनुष्ठानननुष्ठाने व्याहते इत्यभिप्रायेणाह - कथमिति । परिहरति - फलाभिसन्धीति । भवत्पक्ष एवेयं व्याहतिरित्याह - विद्याया इति । ब्रह्मविद्याफलानामर्थवादत्वेन मोक्षाख्यफलानभ्युपगमात् मोक्षैकफलं कर्मानुष्ठेयं त्रिवर्गफलंत्वननुष्ठेयमिति वुभागानुपपत्त्या व्याहतिस्तवैवेत्यर्थः । अनन्तरसूत्रशङ्कामाह - यदुक्त्तमिति ।\n।। असार्वत्रिकी ।। 10 ।। प्रकरणाच्छ्रुतिवलीयसीत्युक्त्तमिति शङ्कायामेकपदसामर्थ्यं हि श्रुतिः, अत्र च सामर्थ्यं नास्तीत्यभिप्रायेणाह - न हीति । यत्करोति तद्विद्ययेत्युक्त्ते विद्याया अङ्गत्वं विहितं स्यात्, न च तथान्वयः, यदेव विद्यया करोति, तदेव वीर्यवत्तरमित्यन्वयः, तथा सति यच्छब्दानूदितस्य विद्यया क्रियमाणस्य प्रापकप्रमाणाकाङ्क्षायां प्रकरणसन्निहितोद्गीथविद्या \"यदेव विद्यया\" इति विद्याशब्दं सङ्कोचयति, अतोऽनुवादरूपत्वात् प्रमाणान्तरसापेक्षत्वेन स्वतोऽर्थनिश्चयसामर्थ्याभावात् विद्ययेति पदमेकपदसामर्थ्यरूपा श्रुतिर्न भवतीत्यर्थः ।। 10 ।। अनन्तरसूत्रस्य शङ्कामाह - यच्चेदमिति ।\n।। विभागः शतवत् ।। 11 ।। समन्वारम्भणश्रुतिः सांसारिकफलविद्याकर्मविषया, विद्या स्वफलप्रदानायाऽन्वेति कर्म च स्वफलप्रदानायेत्यर्थः, ब्रह्मविद्यातदङ्गकर्मविषया वा स्यादियं श्रुतिः, विद्या \"नेहाभिक्रमनाशेऽस्ती\"ति न्यायात् प्रारब्धावसाने मुक्त्तिदानायान्वेति । कर्मजन्मान्तरेऽपि विद्योत्पादनायान्वेतीत्यर्थः ।\n।। अध्ययनमात्रवतः ।। 12 ।। आधानवदिति - \"अग्नीनादधीते\"त्यत्राधानेनाग्नेस्सम्बाद्यत्वमात्रमुक्त्तमं न तूत्तरक्रतुविनियोगः, अग्निशब्दस्य तावन्मात्रे प्रसिद्धिस्वारस्यात्, तथाऽत्रापीत्यर्थः, एवं शब्दस्वारस्यमुपपादितम् । अथार्थानुपपत्तिः परिहृयते - गृहीतस्य चेति । प्रवर्त्तकाभावन्मीमांसाया अनांरम्भणीयत्वं ह्यनुपपत्तिः, साऽपि रागतः प्रवृत्त्या परिह्रयत इत्यर्थः, श्रुतेरविवक्षितार्थत्वमपि परिहृतंभवति, अध्ययनविधेः प्रयोजनपर्यवसायित्वमपि परम्परयोपपद्यते, अर्थज्ञानपर्यन्तत्वपक्षवदिति कर्मावबोधित्वदर्शनादित्यापातप्रतीतिरुच्यते, तत्र कर्मोपक्रमत्वात् प्रथमं कर्मविचार उपपद्यते, आपातप्रतीत्या प्रवृत्तावपि \"अक्षय्यं ह वै चातुर्मास्ययाजिनः सुकृतं भवति\" \"विज्ञानधन एवैतेभ्या भूतेभ्यः समुत्थाय तान्येवानु विनश्यति\" इत्यादिभिर्व्याकुलतया न केवलं ब्रह्मविचार एव, कर्मविचारोऽपि कर्त्तव्य एव, अध्ययनविधेरर्थज्ञानपर्यन्तत्वे \"वेदमधीत्य स्नास्य\"न्नित्यध्ययनानन्तरं समावर्त्तनस्मृतेर्बाधित्वान्मीमांशाश्रवणस्यावसरः स्यात्, रागतः प्राप्तौ नावसर इति चेत्- न, क्तवाप्रत्ययः समानकर्त्तृकत्वपूर्वकालत्वमात्रपरः, न त्वानन्तर्यपरः, अतो न विरोधः, आनन्तर्थेऽपि स्वोपयोग्यर्थज्ञानस्यावसरप्रद एव विधिः, यथा क्रतुविधिरर्थार्जनादेः, न केवलं स्मृतिसिद्धा समावृत्तिः, श्रुतिसिद्धा च \"अधीत्याभिसमावृत्य\" इति हि श्रूयते अतो नाध्ययनविधिर्बाधते । किञ्च श्रुतिस्मृत्योविर्रोध एव नास्ति, येन बाध्यबाधकभावः स्यात्, उभयत्राप्यध्ययनशब्दस्यार्थज्ञानपर्यन्तत्वे वा अक्षरराशिग्रहणपर्यन्तत्वे वा तुल्यार्थत्वात्, समावृत्तस्यापि मीमांसाश्रवणावसरः श्रावियितुरिव स्यादेव, यावदर्थज्ञानं हितैषिवचनादनुष्ठानमप्युपपद्यते, यथा ब्रह्मचर्ये, न च तावता मीमांसानैरपेक्ष्यं हितैषिणामाप्तत्वनिश्चयार्थं स्वयं शिष्याणामुपपादनार्थं च श्रवणोपपत्तेः, न\nचाध्ययनजन्यज्ञाननिरपेक्षं हितैषिवचनादनुष्ठानेऽपशूद्राधिकरणविरोधः, हितैषिवचनादनुष्ठानेऽपि मन्त्रब्राह्मणविशेषणां कृत्स्नवेदस्य च जप्यत्वात् तस्य चाध्ययनेनैव सम्पाद्यत्वात्, अध्ययनस्य चोपनयनाङ्गकत्वादुपनयनस्य च त्रैवर्णिकाधिकारत्वाच्च शूद्रादेरुपनयनानधिकारादनुष्ठानानुपपत्तेः, \"न शूद्राय मतिं दद्यात्\" \"न चास्योपदिशेद्धर्मम्\" इति निषेधाच्च शूद्रादेर्नोपदिशन्ति, अतोऽध्ययनविधेरर्थज्ञानपर्यन्तत्वाभावादध्ययनवतः कर्मविधानेऽप्यर्थज्ञानस्य कर्मविधिशेषत्वाभावान्न विद्या कर्माङ्गमित्यर्थः । अर्थज्ञानपर्यन्तत्वं विधेरभ्युपगम्य परिहरति । यद्यपीति । अर्थज्ञानार्थान्तरत्वात्- अध्ययनशब्दवाच्यव्यतिरिक्त्तत्वाद्विद्याया इत्यर्थः । न ह्यर्थज्ञानस्य ज्योतिष्टोमादिकर्मशेषभूतं, विपरीतं हि तत्, एवं शास्त्रजन्यज्ञानमुपासनाख्याया विद्याया शेषभूतमित्यर्थः ।। 12 ।।\n।। नाविशेषात् ।। 13 ।। पूर्वपक्षिणोक्त्तस्य कर्मणैवेत्यादिवचनस्यापि विद्याङ्गभूतकर्मविषयत्वमभिप्रेत्याह - कर्मणैव हीति । तस्य यावज्जीवमनुवृत्तिरङ्गिन उपासनस्यानुवर्त्तमानत्वादुपपन्नेत्याह - विदुषस्त्विति ।। 13 ।। उत्तरसूत्रसङ्गतिमाह - एवमिति । अर्थस्वाभाव्यम्- विद्याया अर्थज्ञानादर्थान्तरत्वं कर्मेतिकर्त्तव्यताकत्त्वं च ।\n।। स्तुतयोऽनुमतिर्वा ।। 14 ।। \"ईशा वास्य\" मिति ईट्छब्दस्तृतीयान्तः- ईशा, तेन वास्यम् । यद्वा ईशेन आवास्यम्, ईश्चरपरतन्त्रमित्यर्थः । नरे- न श्मत इति नरः, निस्सङ्गः, तस्मिन् इतोऽन्यथा नास्ति- नरेत्वयि न कर्म लिप्यत\nइतीतोऽन्यथा नास्ति, इदमेव तत्त्व न स्तुतिमात्रमित्यर्थः ।। 14 ।।\n।। कामकारेण चैके ।। 15 ।। गार्हस्थ्यत्यागमधीयत इत्यध्याहारः - यज्ञादीति । न ह्यङ्गमवेलम्व्याङ्गिनस्त्याग उपपद्यते, तस्मात् त्याज्यस्य कमर्णोऽङ्गित्वं नास्तीत्यर्थः ।। 15 ।।\n।। उपमर्दं च ।। 16 ।। तस्मिन् दृष्टे परावर इत्यादिकमिति - अर्थप्रधानानिर्देशः, इत्याद्युक्त्तार्थरूपमुपमर्दमित्यर्थः । तद्विद्याया इति - न ह्यङ्गेनाङ्गिन उपमर्द उपपद्यते, तस्मादुपमर्दिका विद्योपमर्दनीयस्य कर्मणो नाङ्गमित्यर्थः ।। 16 ।।\n।। ऊर्ध्वरेतस्सु च शब्दे हि ।। 17 ।। स्मृतिष्वाश्रमा प्रतीयन्त इत्यत्राह- श्रुतिविरुद्धानामिति । धर्मस्कन्धा धर्माश्रया आश्रमाः ।। 17 ।।\n।। परामर्शं जैमिनिरचोदनाच्चापवदति हि ।। 18 ।। अन्यार्थं- ब्रह्मोपासनस्तुत्यर्थम् ।। 18 ।।\n।। अनुष्ठेयं वादरायणः साम्यश्रुतेः ।। 19 ।। आश्रमशब्दो धर्मपरः, स्तुत्यर्थतयाऽनुवादसाम्यं\nप्रमाणान्तरप्राप्तिसाम्यं चोभयं सूत्राभिप्रेतम् । आश्रमान्तरतीर्त्तने सति हि साभ्यं वक्त्तव्यम्, तदेव नास्ति, गार्हस्थ्यधर्माणामेव कीर्त्तनादित्माशङ्कते - न च गार्हस्थ्येति । परिहरति - त्रय इति । व्याख्यानान्तरव्यावृत्यर्थं च व्याचष्टे - अतो यज्ञ इति । ब्रह्मसंस्थशब्दः सन्यासाथमविषयः परैर्व्याख्यातः, तद्वयावृत्त्यर्थमाह - ब्रह्मसंस्थ इति । यौगिकः- यौगिकत्वात्, अनेन \"क्लृप्तावयवशकत्यैवे\"त्याद्युक्त्तनयात् ब्रह्मसंस्थशब्दस्य चतुर्थाश्रमपरत्वानुपपत्तिरुक्त्ता, उक्त्तार्थानुपपत्त्याऽपि न तथाऽर्थो वर्णनीय इत्याह - सर्वेषामिति । तस्यामेव श्रुतौ \"पुण्यलोकभाजः\" इत्युक्त्तम्, तद्वयाचष्टे - ब्रह्मनिषांविकला इति । तदेतदित्यादि - अभिदधता पराशरेणेत्यन्वयः, ये चेमेऽरण्ये\" इत्यादिवाक्यस्यदेवयानविधिपरत्वादाश्रम्विधिपरत्वाभाव उक्त्तः पूर्वपक्षिणा, तत्परिहरति । ये चेमेरण्य इति देवयानविधानार्थं कृतोऽप्यनुवादो वानप्रस्थपारिव्राज्ययोः प्रमाणान्तरप्राप्तिसापेक्ष इति तत्रापि विधिरस्त्येवेत्यर्थः ।। * ।। उत्तरसूत्रशङ्कामाह - परामर्शपक्ष इति ।\n।। विधिर्वा धारणवत् ।। 20 ।। इयमस्मिन् सूत्रे कृत्वा चिन्तेत्याह- ब्रह्मचर्यं समाप्येत्यादिना । ॠणश्रुतिः \"त्रिभि ॠणवान् जायते\" इत्यादिका, अपवादश्रुतिः \"वीरहा वा एष देवानां योऽग्निमुद्वासयते\" इत्येषा \"स स्वल्वेवं वर्त्तयन् यावदायुष\"मित्यादिका आश्रमविशेषधर्मानुवृत्तिपराः श्रुतयोपि तत्तदाश्रमाणां तत्तद्धर्मानुवृत्तिपराः, न त्वाश्रमान्तरधर्माणां ब्रह्मविद्याङ्गत्वविरोधिन्य इत्याह - अन्याश्चेदि । अधिकरणार्थमुपसंहरति - अत इति । ऊर्ध्वरेतसां ब्रह्मविद्याविधानेन विद्याया गृहस्थाश्रमधर्मं प्रत्यङ्गत्वाभावेन पृथक्फलसाधनत्वात् विद्यातः पुरुषार्थसिद्धिरित्यर्थः ।\nइतरे त्रयोऽपि \"विभागः शतवत्\" इत्येतत्पुरुषभेदेनः विभागपरमाहुः, \"आभ्यां शतं देय\"\"मित्युक्त्ते पञ्चशदेकस्य पञ्चाशदन्यस्येति विभागवदिति, तदयुक्त्तं \"तं विद्याकर्मणी समन्वारभेते\" इत्येकस्मिन्नेव पुरुषे द्वयोरन्वारम्भणप्रतीतेस्तदविरोधेन विभागस्य दर्शनीयत्वात् । परे चापरे चाध्यनस्यार्थावबोधपर्यन्ततामिच्छन्तो मात्रशब्दस्य वेदान्तसिद्धमात्मज्ञानव्यवच्छेद्यमिति तस्य न कर्मशेषतेत्याहुः, तच्चायुक्त्तं, सूत्रास्वारस्यादर्थावबोधपर्यन्तायाः शब्दस्वारस्यार्थानुपपत्तिविरहविध्वस्तत्वाच्च, त्रयेऽपि \"नाविशेषा\"दिति सूत्रं विदुष एवायं नियम इति विशेषाभावादविद्वद्विषयोऽयं \"कुवर्न्नेवे\"ति नियमः इति व्याचक्षते, तदप्ययुक्त्तं ब्रह्मविदः प्रकृतत्वात्, अतः स्वतन्त्रकर्मविषयत्वे विशेषाभावाद्विद्याङ्गकमर्विषयत्वेनापि नियमोपपत्तिरूपतया व्याख्यानं युक्त्तम् । अन्ये तु \"परामर्शं जैमिनि\"रित्याद्यधिकरणान्तरं वर्णयन्ति, तदपि तादर्थ्यनैरन्तर्याभ्यामयुक्त्तम् । परे त्वैकाधिकरण्यमिच्छन्तं एव \"विधिर्वा धारणव\"दित्यत्र \"त्रयो धर्मस्कन्धाः\" इत्यादौ विषये तपः- शब्दो वनस्थमात्रपरः, ब्रह्मसंस्थशब्दः परिव्राजकवाची, त्रयाणां पुण्ययलोकभावत्वमुकत्वा ब्रह्मसंस्थस्यामृतत्वप्राप्तवचनात्, यथा देवदत्तयज्ञदतौ मन्दप्रज्ञौ अन्यतरो महाप्राज्ञ इत्युक्त्ते विष्णुमित्रो महाप्राज्ञ इत्युक्त्तं स्यात्, न तु यज्ञदत्तस्तद्वदिति, तदनुपपन्नम्, तपश्शब्दस्य वनस्थमात्रपरत्वेऽपि ब्रह्मसंस्थशब्दस्य यौगिकत्वसम्भवेन प्रोक्षणीन्यायात् परिव्राजि रूढिकल्पनानुपपत्तेः प्रकृताश्रमत्रयमात्रावलम्बनत्वेनास्य वचनस्य परिव्राजाममृतत्वप्राप्तौ प्रमाणत्वाभावप्रसङ्गात्, अतस्तेषां स्वल्वेषां सतां भूतानां त्रीण्येव वीजान्यण्डजं\nजीवजनुद्भिज्ज\"मित्यवधारणे सत्यपि स्वेदजोद्भिज्जयोरिवानवधारणस्थले तपश्शब्देनाश्रमद्वेयस्य तन्त्रेणोपादानोपपत्तेः, पुण्यलोकभाकत्वामृतत्वयोस्तेष्वेवाश्रमेषु विद्वदविद्वदिषयत्वेनोपपत्तेः, प्रजापत्यं गृहस्थानाम्यिादिस्मृत्यैकार्थ्याच्चश्रमाचतुष्टयविधिः । न च कर्मावरुद्धत्वेनाश्रमान्तराणामात्मानुसन्धानानवकाशः कमर्ानवरुद्धकालबाहुल्यात्, न हि सर्वास्मिन्नहोरात्रे उपासीतेति विधिः, अन्यथा\nजनकादीनामात्मवेदनादपवर्गप्राप्तिवचनानुपपत्तेः, उभयभावनानिष्ठगोचरशास्त्रवैयर्थ्यं च स्यात् । यत्तु देवदत्तयज्ञदत्तौ मन्दप्रज्ञौ अन्यतरो महाबुद्धिरिति निदर्शनं तत्रापि कालभेदेन यज्ञदत्तादिविषयत्वं युज्यते, दृष्टान्तवैधट्यं च, तत्र धर्म्यन्तरनिष्ठत्वं युक्त्तम्, इह तु ब्रह्मसंस्थशब्दातिरेकेणविशेष्यसमर्पकपदाभावात् प्रकृतविषयत्वमेव स्यात् ।। 20 ।।\n।। पुरुषाथाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.1 पुरुषार्थाधिकरणम्\nउपोद्घातम्:\n1. कर्म प्राक् चिन्तयित्वा ननु परममथ ब्रह्म जिज्ञास्यमुक्तं  \nपादे विद्याङ्गतोक्तिः पुनरिह वितथानेकधा त्याज्यतोक्तेः ।  \nमैवं कर्मैव तत्तद्गुणयुतविनियुक्त्यन्यभावेन भिन्नं  \nविद्यानिष्पत्तिहेतुः किमपि च सुकृतं स्यान्निवृत्त्येकसंज्ञम् ॥\n2. त्यागः काम्यक्रियाणां क्वचन परविदः क्वाप्यनर्हक्रियाणां  \nस्वैकाधीनत्वबुद्धेः क्वचिदनुपधिकस्वार्थबुद्धेश्च गीतः ।  \nअत्राहिंसादिकानां त्वघविहतिकृतां सर्वसाधारणानां  \nब्रूते वर्णाश्रमादिप्रतिनियतिमतामप्युपास्त्यङ्गभावम् ॥\nपुरुषार्थाधिकरणम्:\n. कर्तात्मा कर्मणां यस्तदधिकमिह न ब्रह्म तस्मान्मखादौ  \nतद्बुद्ध्यैवोपयुक्तास्स्युरुपनिषद इत्यज्ञमीमांसकोक्तौ ।  \nजीवान्यब्रह्मचिन्तात्मकभजनविधौ कर्मणामङ्गभावं  \nप्राह क्षिप्तान्यलिङ्गः कलुषशमनतस्सत्त्वसंवर्धकानाम् ॥\n4. पादैरत्रैवमेकादशभिरपि परं ब्रह्म वेद्यं निरूढं  \nभूयः किं क्षुद्रलिङ्गैर्गगनलिपिसमैः क्षोभ्यते ब्रह्मविद्या ।  \nसत्यं, तत्तादृगल्पश्रुतमतिकलहत्रासितच्छात्रडिम्भ-  \nस्तोमक्षेमाय जैमिन्यहृदयकथितं पक्षमुत्क्षिप्य हन्ति ॥\n5. कुर्वन्नेवेति वाक्यं परविदि नियताचारतोक्तिस्सहैवा-  \nन्वारम्भो धीक्रियाभ्यामपि न नियमयेदङ्गतामङ्गितां वा ।  \nविद्यापूर्वं क्रियाणां करणमनुवदद्वाक्यमन्यार्थमुक्तं  \nन ह्येतद् ब्रह्मविद्यामनुवदति न चोद्गीथविद्या क्रियाङ्गम् ॥\n6. स्वाध्यायप्राप्तये ह्यध्ययनमुदितमाधानवन्नोत्तराङ्गं  \nविद्याङ्गं त्वर्थबोधो भवतु यदधिका सा स्वरूपैः फलैश्च ।  \nनित्यात्मज्ञानमात्रं क्रतुषु नियमतोऽपेक्षितं नान्यविद्या  \nकाम्यत्यागस्सविद्ये कथमिह भविता सापि यद्यङ्गमेषाम् ॥\n7. नाङ्गं विद्या मखादेर्न हि तदधिकृतेष्वेव तामामनामः  \nस्यात्तत्तत्कर्मणां सेत्यपि न बहुविधाद् वैपरीत्योपदेशात् ।  \nजाबालैरूर्ध्वरेतोविधिरपि पठितोऽनूद्यतेऽन्यैश्च तस्मात्  \nप्राप्तिर्ग्राह्यान्यथापि स्वयमिह तु विधिस्तन्निषेधस्सरागे ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.1 पुरुषार्थाधिकरणम्\nउपोद्घातम्:\n1. गुणोपसंहारपादे मोक्षसाधनभूतब्रह्मविद्यानिरूपणं कृतम्, अथ ब्रह्मविद्याङ्गभूतकर्मनिरूपणं क्रियत इति सङ्गतिः । ननु पूर्वस्मिन्काण्डे कर्माणि निरूपितानि स्वर्गस्वाराज्यादिसांसारिकफलसाधनानीति तेषां कथं ब्रह्मविद्याङ्गत्वम् कथं वा तत्प्रतिपादनेन विद्याङ्गपादस्य वेदान्ते समन्वय इत्याशङ्क्य परिहरति - कर्मेति । अयमत्र शब्दान्वयः - कर्म प्रागेव चिन्तयित्वा कर्मजिज्ञासानन्तरमेव ब्रह्मणो जिज्ञास्यत्वमुक्तम् 'अथातो ब्रह्मजिज्ञासा' इति । अस्मिन्पादे कर्मणां विद्याङ्गतोक्तिर्वितथा पौनरुक्त्यात् । किञ्च कर्मणां विरोधिफलसाधनत्वेन विरुद्धत्वाच्च । तदिदमाह - अनेकधा त्याज्यतोक्तेरिति । 'न कर्मणा न प्रजया' 'प्लवा ह्येते अदृढा यज्ञरूपाः' इति त्याज्यत्वमेव कर्मणामुच्यते । इत्थमाशङ्कितमर्थं प्रतिक्षिपति - मैवमिति । प्रतिक्षेपप्रकारं द्वेधा विभज्य दर्शयति - कर्मैवेति । कर्माणि खलु फलान्तरे यानि विनियुक्तानि तान्येव विनियोगभेदेन विद्याङ्गत्वेन विनियुज्यन्ते । अतस्तेषामङ्गत्वसिद्धिः । तथा स्वर्गादिष्वविनियुक्तान्यपि परमपुरुषचरणयुगलध्यानार्चनप्रणामादीनि बहूनि कर्माणि श्रुतिस्मृतीतिहासपुराणसत्त्वोत्तरागमसदाचारप्रमाणकानि विद्यन्ते तेषां विद्याङ्गत्वप्रकारपरिशोधनं क्रियत इति पादारम्भस्य सार्थकत्वसिद्धिः । अत्राप्ययमन्वयः - कर्मैव यज्ञादिकं कर्मैव फलसङ्गकर्तृत्वत्यागादिगुणसमन्वितं भगवद्गीतादिप्रमाणकविनियोगपृथक्त्वेन भिन्नं काम्यकर्मणो विभक्तं विद्यानिष्पत्तिहेतुर्भवतीति तन्निवृत्तिधर्म इति नामान्तरेण कथ्यमानं सुकृतमेव स्यात् । तथा विद्यानिष्पत्तिहेतुतयेतिहासपुराणादिप्रसिद्धं नमस्कारादिकमपि निवृत्तिधर्म इति तदुभयप्रकारविशेषोपपादनेन विद्याङ्गपादन्यायकलापः प्रतायत इति सुसंगतमेतत् ॥2. अत्र केषां परित्यागः कार्यः केषां वा परिग्रह इत्यजानानस्य शिष्यस्य त्याज्योपादेयप्रकारविशेषोपपादनेन विभागमाह - त्याग इति । काम्यक्रियाणां परित्यागः कर्तव्य एव ब्रह्मविद्यानिष्ठस्य । क्वाप्यनर्हक्रियाणां पापरूपाणामित्यर्थः । निषिद्धकाम्ययोस्स्वरूपेण परित्यागमुक्त्वा नित्यनैमित्तिकयोरपि फलसङ्गकर्तृत्वत्यागमाह - स्वैकाधीनत्वबुद्धेरिति । अयं कर्तृत्वत्यागः ईश्वरनिरपेक्षकर्तृत्वबुद्धेस्स्वात्मनि परित्यागात् । फलत्यागमप्याह - अनुपधिकेति । परमात्मशेषभूतस्वार्थबुद्धिर्न विरुद्धा, स्वतन्त्रस्वार्थबुद्धिर्विरुद्धेत्यनुपधिकशब्देन विशेषयति । राजभृत्यादिपरिपोषणं राजार्थम्, न स्वार्थम्, एवमध्यात्मविदां तत्त्वज्ञानादिसम्पादनमपि न स्वार्थम्, अपितु स्वशेषिभूतपरमात्मातिशयार्थमेवेति भावः । पतिव्रतालङ्कारो हि पत्यर्थो नतु स्वार्थ इति हि तत्त्वविदामालापः । तेन 'पतिं विश्वस्यात्मेश्वरम्' इत्युक्तपरमात्मशेषत्वेनैव स्वातिशयमपि कुर्वते तत्त्वविदः । अत्र गीत इति भगवद्गीताप्रतिपाद्यत्वमुच्यते । एवं त्याज्यत्वमुक्त्वा विदुषामुपादेयमपि विभज्य दर्शयति - अत्रेति । अहिंसासत्यास्तेयादीनां नियमरूपाणं पापक्षयहेतूनां सर्वजातिसाधारणानां तथा वर्णाश्रमादिप्रतिनियतिमतामुपास्त्यङ्गभावमत्रास्मिन्पादे ब्रूते ॥\nपुरुषार्थाधिकरणम्:\n3. अत्र पादसङ्गतिर्भाष्ये 'गुणोपसंहारानुपसंहारफला विद्यैकत्वनानात्वचिन्ता कृता । इदानीं विद्यातः पुरुषार्थ उत विद्याङ्गकात्कर्मण इति चिन्त्यते' इति । अनेन पूर्वपादे विद्याचिन्ता, अस्मिन्पादे विद्याङ्गचिन्तेति विभागः प्रदर्शितः । अत्र प्रथमाधिकरणे कर्मणामङ्गत्वसिद्ध्यर्थं विद्याया अङ्गित्वं प्रसाध्यत इति प्रथमाधिकरणस्यास्मिन्पादे प्राथम्यसिद्धिः । किञ्च गुणोपसंहारान्तिमाधिकरणे उद्गीथविद्यायाः पृथक्फलत्वेन पुरुषार्थसाधकत्वमुक्तम्, अधुना ब्रह्मविद्यायाः फलवत्त्वेन पुरुषार्थसाधकत्वं साध्यत इति च सङ्गतिरधिकरणस्य । तदर्थविचारस्तु - किं विद्यातः पुरुषार्थ उत विद्याङ्गकात् कर्मण इति । तदर्थं विचार्यते - किं विद्या क्रतुकर्तृभूतात्मसंस्कारमुखेन क्रत्वर्थभूता आहोस्विदपुनरावृत्तिसाधनतया पुरुषार्थेति । किं 'ब्रह्मविदाप्नोति परम्' 'तमेवं विदित्वातिमृत्युमेति' इत्यादिवेदान्ताः फलविधय उत फलार्थवादाः । किं परविद्यासु कर्मतया प्रतीयमान आत्मा जीवात्मा, उत तदतिरिक्तः परमात्मेति । किं 'यक्ष्यमाणो हवै भगवन्तोऽहमस्मि' इत्याचारदर्शनादिलिङ्गानुगृहीतं तत्त्वमस्यादिसामानाधिकरण्यमुपास्यस्य जीवात्मत्वमवगमयति नेति । किमिदं लिङ्गमनैकान्तिकं नेति । अत्र पूर्वपक्षमनुवदति - कर्तेति । यः कर्मणां कर्ता जीवः, तस्मादधिकं ब्रह्म नास्त्येव । तस्मान्मखादौ यज्ञादौ उपनिषदस्तद्बुद्ध्यैवोपयुक्ताः जीवस्वरूपपरिज्ञानेनैवोपकुर्वन्ति । इत्यज्ञमीमांसकोक्ताविति पूर्वपक्षमनूद्य सिद्धान्तमाह - जीवान्येति । जीवव्यत्तिरिक्तब्रह्मचिन्तात्मकभजनविधौ कर्मणामङ्गभावं प्राह । ननु जीवपरत्वे सप्रमाणे कथं ब्रह्मपरत्वमुपनिषदामित्यत्राह - क्षिप्तान्यलिङ्ग इति । प्रतिक्षिप्तजीवलिङ्ग इत्यर्थः । यानि जीवलिङ्गानि प्रतिभान्ति तानि प्रतिभासमात्रसिद्धत्वान्न तत्त्वानीत्यर्थः । कीदृशानां कर्मणां ब्रह्मविद्यायामङ्गभाव इत्याशङ्क्याह - सत्त्वसंवर्धकानामिति । केन प्रकारेणेत्यत्राह - कलुषशमनत इति । अयमत्रान्वयः - सत्त्वसंवर्धकानां फलसङ्गकर्तृत्वादिविधुराणां कलुषशमनतः अन्तःकरणनैर्मल्यापादनद्वारेण सत्त्वसंवर्धनेन ब्रह्मविद्यायामङ्गत्वं भवति । विमलकर्मानुष्ठानेन निर्मलीकृतमनसां ब्रह्मविद्ययैवापवर्गप्राप्तिरिति विद्यायाः पुरुषार्थत्वमेवेति ॥4. अत्र कश्चिच्चोदयति - एवमेकादशभिः पादैः परं ब्रह्मैव परतत्त्वमिति प्रसाधितं कथमस्मिन्नधिकरणे जीवस्यैवोपनिषत्प्रतिपाद्यत्वशङ्केति । तदिदमाह - पादैरिति । अयमत्रान्वयः - अत्रैकादशभिः पादैः परं ब्रह्मैव वेद्यतया निरूढं प्रसिद्धम् । भूयः कथं गगनलिपिसमैः आकाशाक्षरसन्निभैः क्षुद्रलिङ्गैराभासहेतुभिर्ब्रह्मविद्या क्षोभ्यत इति । तत्रार्धाङ्गीकारेणोत्तरमाह - सत्यमिति । उक्तार्थस्य सत्यत्वेनाङ्गीकारः, अथापि बालबुद्धीनां विकटविद्वत्क्षोभितानां सङ्क्षोभणप्रशमनेन संरक्षणार्थं वक्तव्यशेषोऽस्तीत्यर्धांशेनानङ्गीकारः । अयमर्थः - धूर्तोक्तीनां तावन्निश्शेषनिराकरणं कर्तव्यमेव, किञ्च बादरायणशिष्यतल्लजस्य जैमिनेर्ब्रह्मनिराकरणमत्यन्तानिष्टमित्युक्तं भवति ॥5. अत्र विद्यायाः कर्माङ्गत्वे पूर्वपक्ष्यभिप्रेतानि लिङ्गान्यनुक्रमेणानूद्य निराकरोति - कुर्वन्नेवेत्यादिना । अयमर्थः - 'कुर्वन्नेवेह कर्माणि जिजीविषेच्छतं समाः' इति कर्मणः प्राधान्यं वदति, तेन ब्रह्मविद्या कर्माङ्गमिति तावदेकं चोद्यमन्यथासिद्धम् । तद्वाक्यं ब्रह्मविदः कर्म कर्तव्यमेवेत्याह न पुनर्विद्यायाः कर्माङ्गत्वं तत्साधकविशेषलिङ्गाभावात्, तेनेदं वाक्यं ब्रह्मविदि नियताचारतोक्तिरेव । हेत्वन्तरमप्यनूद्य निराकरोति - अन्वारम्भ इति । 'तं विद्याकर्मणी समन्वारभेते' इति विद्याकर्मणोर्ब्रह्मविदि नियतान्वयवचनात् ब्रह्मविद्या कर्माङ्गमिति । तदपि न - तत्र विद्याकर्मणोस्साहित्यमेवोच्यते, न पुनर्विद्याया अङ्गत्वम्, नापि च कर्मणोऽङ्गित्वम्, साहित्ये सति यथाप्रमाणं विद्या वा कर्म वा अङ्गित्वमश्नुवीत, अत्र पुनः 'यज्ञेन दानेन' 'कर्मणैव हि संसिद्धिम्' 'इयाज सोऽपि सुबहून्' इति प्रमाणकोटिसहस्रानुसारेण कर्मैव विद्याङ्गम्, न पुनर्विद्या कर्माङ्गमिति । धीक्रियाभ्यां सहैवान्वारम्भो ज्ञानकर्मणोरङ्गतां वा अङ्गितां वा न नियमयेदिति शब्दान्वयः । परवाद्यबिमतं तृतीयमपि हेतुं निराकरोति - विद्यापूर्वमिति । 'यो वा एतदक्षरं गार्ग्यविदित्वा' इति विद्यारहितं कर्म निराकृत्य 'यो विदित्वा' इति विद्यापूर्वं कर्मानूद्य 'स ब्राह्मणः' इति ब्राह्मणत्वप्राप्तिरूपफलोपदेशात् विद्या कर्माङ्गमिति । एतच्च वाक्यं ब्रह्मविद्याङ्गकर्म ब्रह्मज्ञानपूर्वकमेव कर्तव्यमिति वदति, न पुनर्ब्रह्मविद्यायाः कर्माङ्गत्वं वदतीति तत्रतत्रोक्तम् । तदेव विवृणोति - न ह्येतदिति । 'यो वा एतदक्षरं गार्गि विदित्वा' इत्यत्रानुष्ठानोपयुक्तं वेदान्तजन्यं ज्ञानमेवोच्यते तेनैतद्वाक्यं न ब्रह्मोपासनरूपां विद्यामनुवदतीत्यर्थः । अतो न ब्रह्मविद्यायाः कर्माङ्गत्वम् । अथवा 'आचार्यकुलाद्वेदमधीत्य' इति विद्यायाः कर्माङ्गत्वमाशङ्क्य तस्यापि वेदाध्ययनमात्रपरत्वं न पुनर्ब्रह्मविद्यापरत्वमुच्यते - न ह्येतदिति । मा भूदेतैर्हेतुभिर्ब्रह्मविद्यायाः कर्माङ्गत्वम्, अथाप्युद्गीथविद्यायाः कर्माङ्गत्वविधानादस्तु विद्याकर्माङ्गमित्याशङ्क्य तदपि प्रागेव प्रतिक्षिप्तमित्याह - न चेति । एवं पराभिप्रेतहेतुसमुदायनिरासात् कर्मैव विद्याङ्गमित्यर्थः ॥6. विद्या कर्माङ्गमिति वदतः पूर्वपक्षिणो भावं विकल्प्य दूषयति - स्वाध्यायेति । किं वेदाध्ययनमेव विद्येति भवताभिधीयते किं वा अध्ययनजनितमक्षरराशिग्रहणम् अथवा तज्जन्यं शारीरकमीमांसाश्रवणम् अथवा तदुपबृंहितवेदान्तवाक्यार्थपरिज्ञानं उत मननसन्तानमुखेन तज्जन्यं ब्रह्मोपासनम् इति विकल्पः । तत्र प्रथमपक्षस्य दूषणं दर्शयति - स्वाध्यायेति । 'स्वाध्यायोऽध्येतव्यः' इत्यध्ययनमक्षरराशिग्रहणप्राप्त्यर्थमेव विधीयते । नोत्तराङ्गम् - उत्तरकर्मानुष्ठानार्थं न विधीयते । अत्र कर्मकाण्डानुमतं दृष्टान्तमाह - आधानवदिति । आधानं ह्यग्निसिद्धये विधीयते, न पुनरुत्तरकर्मानुष्ठानार्थम् । अक्षरराशिग्रहणमिति द्वितीयपक्षेऽपि तस्य श्रवणशेषत्वेन सुप्रसिद्धत्वात् तत्रापि नोत्तराङ्गमित्यनुषज्यते ।   \nएवं श्रवणस्यापि तुल्यन्यायेन दत्तोत्तरत्वात् तत्रापि वक्तव्यं नावशिष्यते । वेदान्तवाक्यपरिज्ञानमिति चतुर्थः पक्षः परिशिष्यते, तत्रोत्तरमाह - विद्याङ्गमिति । वेदान्तवाक्यार्थपरिज्ञानं ब्रह्मोपासनाङ्गमेव भवतु, एकविषयत्वात् सापेक्षत्वाच्च । न पुनः कर्माङ्गम् परस्परापेक्षाभावात् । ननु वाक्यजन्यं ज्ञानमेव ब्रह्मविद्या, ब्रह्मज्ञानाद् ब्रह्मविद्याप्राप्तिरित्यसङ्गतमात्माश्रयादित्याशङ्क्य परिहरति - यदधिकेति । वाक्यजन्यज्ञानादुपासनात्मकं ज्ञानमधिकमेव । वाक्यजन्यज्ञानं हि परोक्षं सकृच्च मननहेतुर्भवति । उपासनात्मकं त्वहरहरभ्यासाधेयातिशयमाप्रायणादनुवर्तमानमपरोक्षज्ञानशिरस्कं साक्षाद् ब्रह्मप्राप्त्यर्थञ्च भवति । तदिदमुच्यते - स्वरूपैः फलैश्चाधिका ब्रह्मोपासनात्मिका सा विद्येति । ननु ज्ञानमन्तरेण कथं कर्मानुष्ठानं सेत्स्यति तेन ब्रह्मज्ञानं कर्मणोऽप्यङ्गं स्यात् ; नेत्याह - नित्यात्मज्ञानमात्रमिति । प्रवृत्तिधर्मनिष्णातैः क्रियमाणेषु कर्मसु । देहातिरिक्तनित्यात्मज्ञानमेव ह्यपेक्ष्यते । तच्च कर्मकाण्ड एव सिद्धम् । ब्रह्मकाण्डसाध्यं तु ब्रह्मज्ञानं प्रवृत्तिधर्मनिष्ठानां विरुद्धमेव तत्परित्यागहेतुत्वात् । तेन पञ्चमः पक्षः परिशिष्यते सोऽपि न - वीतरागमात्रानुष्ठेयस्य परब्रह्मोपासनस्य स्वर्गादिप्रापककर्माङ्गत्वप्रसङ्गाभावात् । तेन न विद्यायाः कर्माङ्गत्वसिद्धिः । अथापि परब्रह्मविद्या काम्यकर्माङ्गमिति मोहाद् यदि वदसि तदुन्मत्तप्रलपितमेव । यदि ब्रह्मविद्या काम्यकर्माङ्गम्, कथं तर्हि ब्रह्मविद्यानिष्ठस्य काम्यकर्मपरित्यागस्सर्वत्राप्यध्यात्मवित्सु श्रूयते? विद्यां प्रति अङ्गित्वेनानुष्ठेयस्य कर्मणस्त्यागे प्रधानलोपः; अत्यागे पुनस्त्याज्यताप्रतिपादकप्रमाणविरोध इति । अयमत्र शब्दान्वयः - सा परब्रह्मविद्यापि यद्येषां पूर्वकाण्डप्रतिपाद्यकाम्यकर्मणामङ्गं तदा सविद्ये ब्रह्मविद्यानिष्णातेऽधिकारिणि काम्यकर्मत्यागः कथं स्यादिति ॥7. विद्यायाः कर्माङ्गत्वे दूषणमाह - नाङ्गमिति । अयमर्थः - किं विद्यायाः कर्माङ्गत्वं श्रुतिलिङ्गादिष्वन्यतमेन प्रमाणेन? यदि वा मानमन्तरेण ? उत्तरत्र सर्वं सर्वाङ्गं स्यात् । पूर्वत्रापि श्रुत्या नैतदस्ति । विद्यायाः कर्माङ्गत्वप्रतिपादकश्रुतेरदर्शनात् । न च लिङ्गेन, तस्याप्यदर्शनात् । नापि वाक्यस्थानसमाख्याभिः, तासामप्यनुपलम्भात् । प्रकरणमेकमवशिष्यते तदपि नास्तीत्याह - न हीति । कर्माधिकृताधिकारिणमधिकृत्य यदि ब्रह्मविद्या विधीयते तदा तस्याः कर्मशेषत्वमङ्गीकार्यम्, न च तद् विद्यते, ततः कर्माङ्गत्वं कथमिव विद्यायाः । ननु ब्रह्मविद्यानिष्ठानामेव तपस्तीर्थदानादिविधानाद् विद्यायास्तत्तद्धर्मशेषत्वमित्याशङ्क्य सा च विपरीतकल्पनेत्याह - स्यादिति । तत्तत्कर्मणां विद्या अङ्गं स्यादिति न वक्तव्यं कल्पनाया विपरीतत्वात् । तपस्तीर्थादिनिष्ठानां व्यासपराशरादीनां विद्यैव प्रधानं कर्म गुण इति सर्वेऽपि निर्वहन्ति । तथा च श्रूयते 'यज्ञेन दानेन तपसा नाशकेन ब्राह्मणा विविदिषन्ति', 'क्रियावानेष ब्रह्मविदां वरिष्ठः' 'कर्मणैव हि संसिद्धिमास्थिता जनकादयः' 'कषाये कर्मभिः पक्वे ततो ज्ञानं प्रवर्तते' इति सहस्रशोऽपि वचनजातम्, तस्मात्कर्मैव विद्याङ्गमिति विदुषां निर्णयः । यदि च विद्या यज्ञादिकर्माङ्गम्, तदोर्ध्वरेतसां यज्ञादिकर्माभावात् विद्या विनश्येदेव । अङ्ग्यभावे सति किमनेनाङ्गेन निष्फलेन सफलत्वे वा कथमङ्गत्वं परिकल्प्यते । तर्हि ऊर्ध्वरेतसामाश्रममेव परित्यजामः, तदाश्रमनिष्ठानां विद्यामप्यविद्यापरिकल्पितामामनाम इत्याशङ्क्योत्तरमाह - जाबालैरिति । जाबालैरूर्ध्वरेतोविधिः पठ्यते । तथान्यैरपि श्रुतीतिहासपुराणपाठकैरूर्ध्वरेतसामाश्रमस्तत्रतत्रानूद्यते । अतस्सोऽप्याश्रमस्स्वीकर्तव्यः । तेषां ब्रह्मविद्या च यथाप्रमाणमङ्गीकर्तव्या । यज्ञादिकर्माभावाद् विद्यायाः कर्मशेषत्वमपि परिहर्तव्यमिति । ननु सर्वमप्येतदनुवादमात्रम्, न पुनर्विधिः । तेनोर्ध्वरेतसामाश्रमस्य प्रमाणमूलत्वं नास्तीत्याशङ्क्य परिहरति - तस्मात्प्राप्तिरिति । अयमर्थः - परिदृश्यमानस्य प्रमाणजातस्यानुवादत्वे पुरोवादमन्तरेणानुपपत्तेः पुरोवादश्श्रुतार्थापत्त्या परिकल्प्यत इति तस्याप्याश्रमस्य प्रामाणिकत्वसिद्धिः । अन्यथापि एषामनुवादत्वाभावेऽपि अप्राप्तविषयत्वादेतदेव प्रमाणम् । अयमत्र शब्दार्थः - एतेषामनुवादत्वे प्राप्तिः पुरोवादोक्तिः परिग्राह्या एतेषामप्राप्तविषयत्वे स्वयमेवैतानि वाक्यानि प्रमाणानीति । ननु बाधकप्रामाणाभावे हि प्राप्तिः परिकल्प्या, विद्यते हि बाधकप्रमाणम् 'वीरहा वा एष देवानां योग्निमुद्वासयते' इति, तेनोर्ध्वरेतसामाश्रमो नास्तीत्याशङ्क्य परिहारमाह - तन्निषेध इति । सरागस्यैवाग्निपरित्यागनिषेधः । वीतरागस्य तु ब्रह्मचर्याद्याश्रमपरित्यागेन चरमाश्रमपरिग्रहस्य सर्वेष्वपि स्मृतीतिहासपुराणेषु सुप्रसिद्धत्वात् । श्रुतिषु च जाबालादिपठितासु निर्बाधमेव दृष्टत्वादिति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.1 पुरुषार्थाधिकरणम्\n।।श्रीः।। ।।श्रीमते हयवदनपरब्रह्मणे नमः।। ।।तृतीयस्याध्यायस्य चतुर्थः पादः।। प्रधानभूतविद्याप्रकारनिरूपणानन्तरं तदङ्गकर्मविशेषादिनिरूपणमिति पूर्वपादेनास्य पादस्य सङ्गतिः। विद्यायाः स्वातंत्र्येण फलसाधनत्वे सिद्ध एव तदङ्गकर्मविशेषचिंतनं युक्तम्। अतो विद्यायाः कर्माङ्गत्वशङ्कानिराकरणार्थमुपोद्धातरूपं प्रथमाधिकरणम्--- पुरुषार्थोऽतशब्दादिति बादरायणः।।1।। शेषत्वात्पुरुशेषावात्पुरुषार्थवादो यथाऽन्येष्विति जैमिनिः।।2।। आचारदर्शनात्।।3।। तच्छ्रतेः।।4।। समन्वारम्भणात्।।5।। तद्वतो विधानात्।।6।। नियमात्।।7।। अधिकोपदेशात्तु बादरायणस्यैवं तद्दर्शनात्।।8।। तुल्यं तु दर्शनम्।।9।। असार्वत्रिकी।।10।। विभागश्शतवत्।।11।। अध्ययनमात्रवतः।।12।। नाविशेषात्।।13।। स्तुतयेऽनुमतिर्वा।।14।। कामकारेणचैके।।15।। उपमर्दञ्च।।16।। ऊर्ध्वरेतस्सु च शब्दे हि।।17।। परामर्शं जैमिनिरचोदनाच्चापवदति हि।।18।। अनुष्ठेयं बादरायणस्साम्यश्रुतेः।।19।। विधिर्वा धारणवत्।।20।। किं विद्यातः पुरुषार्थः उत विद्यांगात् कर्मण इति विद्यायाः क्रतुषु कर्तृभूतात्मसंस्कारद्वारेण क्रत्वर्थत्वतदभावाभ्यां संशये पूर्वपक्षः। विद्या कर्तृभूतात्मसंस्कारद्वारेण क्रत्वर्था। 'आत्मानमुपासीत आत्मा द्रष्टव्यः' इति द्वितीयाश्रुतितव्यप्रत्ययाभ्यां\" विद्यायाः कर्मसु कर्तृभूतात्मसंस्कारत्वावगमात्। एवं च 'ब्रह्मविदाप्नोति पर' मित्यादिषु फलश्रुतिरर्थवादः। यथान्येषु पर्णतादिषु। उक्तं हि जैमिनिना-- 'द्रष्टसंस्कारकर्मसु परार्थत्वात् फलश्रुतिरर्थवादः स्यादि'ति। 'यस्य पर्णमयी जुहूर्भवति न स पापं श्लोकं श्रृणोति। यदाङ्क्ते चक्षुरेव भ्रातृव्यस्य वृङ्क्ते। यत्प्रयाजानूयाजा इज्यन्ते वर्मवा एतद्यज्ञस्य क्रियते वर्म यजमानाय भ्रातृव्याभिभूत्या' इत्यादिविधिविधेयेषु पर्णतादिद्रव्येष्वञ्जनादिसंस्कारेषु प्रयाजादिकर्मसु च फलश्रवणमर्थवादः, तेषां वाक्येन प्रकरणेन च क्रत्वंगभावावगत्या परार्थत्वादिति सूत्रार्थः। ननु जीवस्य पर्णतावत् नास्त्यव्यभिचरितक्रतुसम्बन्ध-। तस्य लौकिकेष्वपि कर्मसु कर्तृत्वात्। अतोऽनारभ्याधीताया विद्यायाः पर्णताया जुहूद्वारेव न कर्तृद्वारा क्रत्वर्थतोपपद्यत इति चेत् न। लौकिककर्मकर्तृत्वस्य देहादव्यतिरेकेऽप्युपपत्त्या श्रुतिषु प्रतिपाद्यस्य देहातिरिक्तस्यात्मन- पारलौकिकफलैः क्रतुभिरेवापेक्षितत्वेन तस्याव्यभितरितक्रतुसम्बन्धसद्भावात्। नन्वौपनिषद्यात्मविद्या न जीवविषया किं तु जीवातिरिक्तब्रह्मविषयाऽतो न सा कर्तृसंस्काराद्वारा क्रत्वर्थेति चेत्। स्यादेतदेवं यदि जीवातिरिक्तं ब्रह्म स्यात्। जीव एव हि ब्रह्म 'तत्त्वमसी'त्यादिसामानाधिकरण्यात्। ननु तत्सामानाधिकरण्यं\" शरीरशरीरिभावनिबन्धनमित्यसकृतुक्तम्। सत्यमुक्तम्। दुरुक्तंतु तत् विद्याक्रतुशेषत्वप्रत्याय- कश्रुतिलिंगाद्युपोद्बलितेन 'तत्त्वमसी'त्यादिसामानाधिकरण्येन जीवएव ब्रह्मेति निर्णयात्। तथा हि। 'यदेव विद्ययाकरोती'ति श्रुतिः विद्यायाः कर्माङ्गत्वमाह। न च तत्र विद्याश्रुतिः प्रकरयणादुद्गीथविद्यामात्रविषयेति वक्तुं शक्यम्। प्रकरणात् बलीयस्या श्रुत्याविद्यामात्रविषयत्वावगमात्। श्रुत्यनुग्राहकं जनकादीनां कर्मप्राधान्येना- चारलिंगमपि द्दश्यते। 'कर्मणैव हि संसिद्धिमास्थिता जनकादयः। इयाजसोऽपि सुबहून्यज्ञानप्यव्यपाश्रयः' इत्यादिहि स्मरन्ति। 'तं विद्याकर्मणी समन्वारभेते' इति श्रुतौ परलोकं प्रयान्तं विद्याकर्मणी अनुवर्तेते इति विद्याकर्मणोस्सहित्यं च द्दश्यते। तत्साहित्यमुक्तेन न्यायेन विद्यायाः कर्माङ्गत्वे सत्येव भवति। अपि च 'आचार्यकुलाद्वेदमधीत्य यथाविधानं गुरोः कर्मातिशेषेणाभिसमावृत्य कुटुंबे शुचौ देशे स्वाध्यायमधीयानो धार्मिकान् विदधदहिंसन्सर्वभूतान्यन्यत्र तीर्थेभ्यस्सखल्वेवं वर्तयन्यावदायुषं ब्रह्मलोकमभिसम्पद्यते न च पुनरावर्तत' इति श्रुतिः अध्ययनवतो गार्हस्थ्याश्रमविहितानि कर्माणि विदधत्यर्थज्ञानं कर्मार्थत्वेन विनियुङ्क्ते। अर्थावबोधपर्यंतं\" ह्यध्ययनं। अतो ब्रह्मविद्यामपि कर्मसु विनियुङ्क्त एव। किंच 'कुर्वन्नेवेह कर्माणि जिजीविषच्छतं समा' इत्यात्मविदः कृत्स्नस्य पुरुषायुषस्य कर्मसु नियमेन विनियोगमीशावास्यश्रुतिराह। अतोऽपि कर्मण एव फलम्। विद्यातु कर्माङ्गमित्यवसीयते। एवम्भूतश्रुतिलिंगादिबलादौपनिषदात्मविद्यायाः\" कर्माङ्गत्वावगमादौपनि- षदात्मा जीवएव। तद्विद्याऽपि कर्तृसंस्कारतया क्रत्वर्थैवेति निश्चीयत इति।। एवंप्राप्ते सिद्धान्तः--विद्यातएव पुरुषार्थः। न तु विद्यासंस्कृतकर्तृकात् कर्मणः। सर्वेषु वेदान्तेषु कर्मकर्तृर्जीवादधिकस्य सकलजगदभिन्ननिमित्तोपादानस्य सकलजीव नियन्तुरपहतपाप्मत्वादि गुणकस्य निरतिशयानन्दरूपस्य परब्रह्मणउपदेशात् तद्विद्यायाः कर्तृसंस्कारतया क्रत्वर्थत्वायोगात्। तर्ह्युदाहृतश्रुतिलिंगादीनां कागतिरितिचेत्। उच्यते। 'यदेव विद्यये'ति श्रुतिः प्रकृतोद्गीथविद्याविषया। नत्वौपनिषदात्मविद्याविषयाऽपि। तस्या जीवाधिकपरब्रह्मविषयायाः 'तथा विद्वान्नामरूपाद्विमुक्त' इत्यादिश्रुतिशतैः पतब्रह्मप्राप्तिफलकतया प्रमितायाः स्वतन्त्रत्वेन कर्माङ्गत्वायोगात्। आचारदर्शनं तु विद्यायाः कर्मानंगत्वेऽपि तुल्यम्। 'किमर्था वयमध्येष्यामहे किमर्था वयं यक्ष्यामहे येषां न आत्मे'त्यपि दर्शनात्। कथं कर्मतत्त्यागयोरपि ब्रह्मवित्सु द्दष्टयोरुपपत्तिः। फलार्थकर्मणां त्यागः निष्कामकृतकर्मणां\" विद्यासहकारित्वमिति न विरोधः। 'तं विद्याकर्मणी' इति श्रुतौ विद्यास्वस्मै फलायान्वारभते कर्मच स्वस्मै फलायेति विभागो द्रष्टव्यः। क्षेत्ररत्नविक्रयिणं शतद्वयमन्वेतीत्युक्तौ हि क्षेत्रार्थं शतं रत्नार्थं शतमिति विभागः प्रतीयते। न च विदुषि फलार्थकर्मान्वारम्भणासम्भवः। तत्राप्यनेकदेहान्वयाय प्रारब्धकर्मानुवृत्तिसम्भवात्। 'आचार्यकुलाद्वेदमधीत्ये' त्यादिश्रुत्याऽपि न विद्यायाः कर्माङ्गत्वसिद्धिः। अध्ययनमात्रवतः कर्मविधानात्। अध्ययनविधिर्ह्यक्षरराशिग्रहण- पर्यन्तो नार्थज्ञानपर्यन्तः। येनार्थज्ञानपर्यन्तमध्ययनं\" 'अधीत्ये' त्यनेन गृह्येत। 'स्थाणुरयं भारहरः किलाभूदधीत्य वेदं न विजानाति योऽर्थ'मिति श्रुत्यन्तरे अक्षरराशिग्रहणमात्रनिर्वृत्तावधीत्येतिव्यवहारदर्शनात्। अध्ययनविधेरर्थज्ञानपर्यन्तत्वेऽपि न विद्यायाः कर्माङ्गत्वसिद्धिः। मीमांसान्यायसाध्यादुपासनारूपाया विद्याया भिन्नत्वात्। 'कुर्वन्नेवेहे'ति यावज्जीवं कर्मानुवृत्तिनियमेनापि न विद्यायाः कर्माङ्गत्वसिद्धिः। नियमस्य विद्यांगकर्मविषयतयाऽप्युपपत्तेः। वस्तुतस्तु विद्यास्तुतये कुर्वन्नेवेति कर्मानुमतिरेवेयम्। 'एवं त्वयिनान्यथेऽतोऽस्ति न कर्म लिप्यते नर' इति वाक्यशेषान्नरमत इति नरो निस्सङ्गः तस्मिन्नात्मविदि त्वयि यावज्जीवं यत्किंचित्कर्म क्रियमाणमपि न श्लिष्यते इदं तत्वमिति हि विद्यामाहात्म्यस्तुतिरितः\" प्रतीयते। अपिचैके शाखिनः कामकारेण ब्रह्मविद्यानिष्ठस्य गार्हस्थ्यत्यागमधीयते 'किं प्रजया करिष्यामो येषां नोऽयमात्माऽयं\" लोक' इति। अतोऽपि विद्या कर्मांगं। न हि विद्यायाः कर्मांगत्वे पूर्वं प्रधानत्वांगानुष्ठानमुपपद्यते। अपि च पुण्यापुण्यरूपस्य कर्मणः सर्वस्यापि विद्ययोपमर्दमप्यधीयते 'क्षीयन्तेचास्य कर्माणि तस्मिन्द्दष्टे परावर' इत्यादावतोऽपि न विद्याकर्माङ्गम्। नह्यङ्गेनाङ्गिन उपमर्द उपपद्यते। नन्वेवंसति कर्मणो विद्याङ्गत्वमपि न स्यात्। अङ्गिनाङ्गोपमर्दस्याप्ययो- गात्। उच्यते। येषां\" कर्मणां विद्यानिवर्त्यत्वं न तेषां विद्याङ्गत्वमिष्यते। तदेतच्चतुर्थाध्याये स्फटीभविष्यति। जैमिनिना तूपनिषदां जीवादिरिक्तब्रह्मपरत्वमपह्नुत्य देहातिरिक्तात्ममात्रपरत्वमुपगम्य तद्वेदनं पारलौकिकसर्वकर्माङ्गमिष्यत इति तन्मते विद्यानिवर्त्यकर्मणामपि पारलौकिकात्मवेदनसाध्यत्वाविशेषेण विद्यां प्रत्यंगित्वस्य वक्तव्यत्वात् अङ्गेनांगिन उपमर्दो न सम्भवतीति दूषणमुक्तम्। अपिचोर्ध्वरेतस्स्वप्याश्रमेषु ब्रह्मविद्या द्दश्यते। अतोऽपि न विद्या तदङ्गम्। नचोर्ध्वरेतस आश्रमा नसन्त्येव। 'यावज्जीवमग्निहोत्रं जुहोती'त्यादिश्रुति- विरुद्धानां\" स्मृतीनामप्रामाण्यादिति चेन्न। स्मृतिष्विव वैदिकशब्देऽपि तेषां दर्शनात्। श्रूयते हि-- 'त्रयो धर्मस्कन्धाः यज्ञोऽध्ययनं\" दानमिति प्रथमस्तपएव द्वितीये ब्रह्मचार्याचार्यकुलवासी तृतीयोऽप्यन्तमात्मानमाचार्य- कुलऽवसादयन् सर्व एते पुण्यलोका भवन्ति ब्रह्मसंस्थोऽमृतत्वमेति, येचेमेऽरण्ये श्रद्धा तप इत्युपासते, एतमेव प्रव्राजिनो लोकमिच्छन्तः प्रव्रजन्ती'त्यादिश्रुतिरूर्ध्वरेतसां\" समर्पको वैदिकः शब्दः। नन्वत्रोर्ध्वरेतसां अनुवादमात्रं, चोदनाभावात्। अपिचापवदति च श्रुतिराश्रमान्तरं 'वीरहावा एष देवानां\" योऽग्निमुद्वासयत' इति। तस्मादग्न्युद्वासननिन्दाविरोधात् ब्रह्मसंस्थोऽमृतत्वमेतीति चेत् उच्यते। अस्त्विह स्तुत्यर्थतयाऽनुवादः, सोऽपि प्रमाणान्तरतः प्राप्तिमपेक्षते। अन्यथा गृहस्थाश्रमोऽपि न सिध्येत्। अतस्तस्य प्रमाणान्तरतः प्राप्तिरन्वेष्टव्येति सन्याय इतरेषामपि समान-। तत्र 'त्रयो धर्मस्कन्ध' इति त्रेधा विभागानुसारेण यज्ञोऽध्ययनं दानमिति गृहस्थधर्माणां तप इत तपः प्रधानयोर्वैखानसपारिव्राज्यधर्मयोः\" ब्रह्मचारित्यादिना नैष्ठिकधर्माणा़ञ्चानुकीर्तनमिति विभागप्रकारो द्रष्टव्यः। 'ब्रह्मसंस्थोऽमृतत्वमेती'त्यत्र ब्रह्मसंस्थशब्दस्तु यौगिकस्सर्वाश्रमसाधारणः। सर्वेषामाश्रमिणां ब्रह्मणि संस्थाया निष्ठायास्सम्भवात्। ते ब्रह्मनिष्ठा विकलाः केवलाश्रमधर्मानुष्ठायिनः\" पुण्यलोकभाजो भवन्तीति तेषु यो ब्रह्मनिष्ठस्सोऽमृतत्वभाग्यवतीति वाक्यार्थः। तस्मात् गृहस्थाश्रमवदूर्ध्वरेतस आश्रमाअपि द्दश्यन्त इति तेऽप्यनुष्ठेयाः। अनुवादस्य प्राप्त्याक्षेपकत्वसाम्यात्। अथवा 'यज्ञोऽध्ययनं दान'मित्या- दाविवाश्रमाणां विधि कल्प्यः। अपूर्वत्वात्। 'अधस्तात् समिधं धारयन्ननुद्रवेदुपरि हि देवेभ्यो धारयती'ति मृताग्निहोत्रप्रकरणगतश्रुतिलिंगविभक्तियोगातधोधारणइवाप्राप्तत्वादुपरिधारणेऽपि विधिरेष्टव्य इति 'विधिस्तु धारणेऽपूर्वत्वा'दिति पूर्वतंत्राधिकरणे निर्णीतत्वेन तस्य न्यायस्यात्रापि साम्यात् सर्वथोर्ध्वरेतस आश्रमास्सन्तीति सिद्धम्।। संग्रहकारिकाः।। विद्या गच्छति शेषतां क्रतुगणे श्रुत्यादिमानैस्ततः। संस्कार्यस्य तयाऽऽत्मनोऽपि भवति व्रीह्यादिवच्छेषता।। जीवस्यैव च तत्र कर्तुरुचिता सातस्सएवोच्यते। वेदान्तेषु तदीयवेदनफलोद्धोषाः प्रशंसापराः।। मैवं समस्तागममौळिलाळितो निश्शेषकल्याणगुणाकरो हरिः। नापह्नवार्हस्तदुपाश्रयाखिला विद्यास्वन्त्रैव विमुक्तिसाधिनी।। यातु श्रुतिस्तत्र यदेव विद्ययेत्नूक्तिरेषा प्रकृतैकसंश्रया। आचारद्दष्ट्यादि च तुल्यतादिभिर्निराकृतं नाभिमतार्थसाधकम्।। विद्याद्दष्टोर्ध्वरेस्स्वपि च भजति सा न क्रतोश्शेषभावं\" धर्मस्कन्धत्रयोक्त्या श्रुतिशिरसि मितास्ते न सन्तीत्युक्तम्। तस्यां वैखानसानां तप इति यतिनां चोर्ध्वसंग्राहकं स्यात् सर्वे ते पुण्यलोकान्समियुरमृततामप्यवस्थावभेदात्।। इति पुरुषार्थाधिकरणम्।।1।।"
                            }
                        ]
                    },
                    {
                        "verse_number": 42,
                        "original_text": "Adhikarana 3.4.2 स्तुतिमात्राधिकरणम्\nस्तुतिमात्रमुपादानादिति चोन्नापूर्वत्वात्॥3.4.21॥\nभावशब्दाच्च॥3.4.22॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.2 स्तुतिमात्राधिकरणम्\nइदमिदानीं चिन्त्यते, \"स एष रसानां रसतमः परमः परार्ध्योऽष्टमो य उद्गीथः\" इति एवंजातीयकानि वाक्यानि क्रत्ववयवभूतोद्गीथादिस्तुतिमात्रपराणि आहोस्विदुद्गीथादिषु रसतमादिदृष्टिविधानार्थानि इति अत्र प्रतिपादितमुपासनपरत्वमङ्गीकृत्योपासनस्य पुरुषार्थत्वेन क्रतुषूपादानानियम उक्त्तः किं युक्त्तं? स्तुतिमात्रपराणीति कुतः? उद्गीथाद्युपादानात् क्रत्वङ्गभूतानि ह्युद्गीथादीन्युपादाय तेषां रसतमादित्वं प्रतिपादितम्, यथा जुह्वादीनां पृथिव्यादित्वं प्रतिपादयतो वचनस्य ‘इयमेव जुहूः स्वर्गो लोक आहवनीयः’ इत्यादिकस्य तत्स्तुतिमात्रपरत्वम्, तथेहापि तदिदमाशङ्कते - स्तुतिमात्रमुपादानादिति चेत् - इति उद्गीथाद्युपादानात्तत्स्तुतिमात्रमेवैषां वाक्यानां विवक्षितमिति चेत् – अत्रोत्तरं - नापूर्वत्वादिति न स्तुतिमात्रत्वमुपपद्यते; कुतः अपूर्वत्वात् - अप्राप्तत्वात् न ह्युद्गीथादयो रसतमादितया प्रमाणान्तरेण प्रतिपन्नाः, येन तत्प्राशस्त्यबुद्ध्युत्पत्त्यर्थं रसतमादित्वेनानूद्येरन् न चोद्गीथादिविधिरत्र सन्निहितः, येन ‘इयमेव जुहूः स्वर्गो लोक आहवनीयः’ इत्यादिवत्तदेकवाक्यत्वेन यया कयाचन विधया तत्स्तुतिपरत्वमाश्रीयेत अतः क्रतुवीर्यवत्त्वादिफलसिद्ध्यर्थमुद्गीथादिषु रसतमादिदृष्टिविधानमेव न्याय्यम् ॥ २१ ॥\nउपासीतेत्यादिभावशब्दाच्च विधिपरत्वमेव न्याय्यम्, विधिप्रत्यययुक्त्तो हि क्रियाशब्दो विधेयमेव स्वार्थमवगमयति तस्मादुपासनविधानार्था एताः श्रुतयः ॥22॥ \n॥ स्तुतिमात्राधिकरणं समाप्तम् ॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.2 स्तुतिमात्राधिकरणम्\n\"ओमित्येतदक्षरमुद्गीथमुपासीत\", \"स एष रसानां रसतमः परमः परार्थ्योऽष्टमो यदुद्गीथः” इत्येतज्जातीयके किं कर्माङ्गाश्रयाणां दृष्टिविशेषाणां विधिरास्थेयः, उतोद्गीथादिस्तुतिमात्रमिति संशयः विधित्वे सिद्धे हि गोदोहनादिवद्भवति; विधित्वमेव न संभवतीति पूर्वः पक्षः “इयमेव जुहूस्सुवर्गो लोक आहवनीयः” इतिवत् कर्माङ्गभूतोद्गीथादिसंबन्धितयोपादानाद्रसतमत्वादेः तत्स्तुतिमात्रत्वमेव; न रसतमत्वादिदृष्टिविधिः राद्धान्तस्तु - जुह्वादिविधिवदुद्गीथादिविधेरत्रासन्निधानात्, रसतमत्वादेरप्राप्तत्वाच्च, उपासीतेति विधिप्रत्ययेन च, न स्तुतिमात्रम्, तद्दृष्टिविधिरेव सूत्रद्वयमपि व्याख्यातम् ॥ इति स्तुतिमात्राधिकरणम् ॥\n\"ओमित्येतदक्षरमुद्गीथमुपासीत\", \"स एष रसानां रसतमः परमः परार्थ्योऽष्टमो यदुद्गीथः” इत्येतज्जातीयके किं कर्माङ्गाश्रयाणां दृष्टिविशेषाणां विधिरास्थेयः, उतोद्गीथादिस्तुतिमात्रमिति संशयः विधित्वे सिद्धे हि गोदोहनादिवद्भवति; विधित्वमेव न संभवतीति पूर्वः पक्षः “इयमेव जुहूस्सुवर्गो लोक आहवनीयः” इतिवत् कर्माङ्गभूतोद्गीथादिसंबन्धितयोपादानाद्रसतमत्वादेः तत्स्तुतिमात्रत्वमेव; न रसतमत्वादिदृष्टिविधिः राद्धान्तस्तु - जुह्वादिविधिवदुद्गीथादिविधेरत्रासन्निधानात्, रसतमत्वादेरप्राप्तत्वाच्च, उपासीतेति विधिप्रत्ययेन च, न स्तुतिमात्रम्, तद्दृष्टिविधिरेव सूत्रद्वयमपि व्याख्यातम् ॥ इति स्तुतिमात्राधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.2 स्तुतिमात्राधिकरणम्\nउद्गीथादिषु रसतमत्वादिदृष्टिविधिर्न संभवति ; \"इयमेव जुहुः स्वर्गो लोक आहवनीयः \" इतिवत् कर्माङ्गभूतोद्गीथाद्युपादाय तस्य रसत्मत्ववचनं तत्त्स्तुतिमात्रमिति चेत्, नैतत्। जुह्वादिविधिवदुद्गीथादिविधेरत्रासंनिधानात्। रसतमत्वादेश्चाप्राप्तत्वाद्रसतमत्वादिदृष्टिविधिरेव।\n\"उद्गीथमुपासीत \" इति विधिप्तत्ययाच्च।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.2 स्तुतिमात्राधिकरणम्\n।। स्तुतिमात्रमुपादानादिति चेन्नापूर्वत्वात् । 21 ।। अनन्तराधिकरणद्वयं प्रासङ्गिकम्, ब्रह्मसंस्थस्तुत्यर्थमनूदितत्वं पूर्वपक्षीकृत्याश्रमद्वयस्य विधानमुक्त्तम्, एवं स्तुतिप्रसङ्गात् रसतमत्वप्रतिपादकवाक्यानि स्तुतिपराणि, उतनेति शङ्का जायत इति प्रासङ्गितिः, पूर्वं सप्तानां रसानां प्रतिपादितत्वादुद्गीथस्याष्टमरसत्वम्, \"स एष रसाना\"मित्यादिवाक्यानि किमुद्गीथादिस्तुतिमात्रपराणिए उत्तोद्गीथादिषु रसतमत्वादिदृष्टिविधिपराणि, किमेषामर्थवादत्वसमाश्रयणं न्याय्यम्, उत विधिपरत्वम्, अपूर्वत्वं किं विधित्वमवगमयति, नेति, न चेदर्थवदत्वस्य न्याय्यत्वात् स्तुतिपराणि, अवगमयति चेद् विधिपरत्वस्य न्याय्यत्वात् रसतमत्वादिदृष्यिविधिपराणि उद्गीथाद्युपासनानां पुरुषार्थत्वं प्रागुक्त्तं तत्कथमुपासने संशय इत्यत्राह - अत्र प्रतिपादितमिति । उद्गीथाद्युपादानादित्येतद्विवृणोति -\nक्रत्वङ्गेति । ततः किमित्यत्राह - यथेति । ननु क्रत्वङ्गोपादानपूर्वकप्रतिपादनं स्तुतिश्चेत्, क्रत्वङ्गजुहूपादानपूर्वकपर्णताप्रतिपादनमपि स्तुतिः स्यात्, नैवं क्रत्वङ्गोपादानपूर्वकस्य पुरुषेण साधयितुमशक्यगुणप्रतिपादनस्यैव स्तुतिरूपत्वात् । शङ्काया अनुत्सूत्रतामाह - तदितमिति । उक्त्तमर्थं सूत्राक्षरेषु दर्शयति - उद्गीथादिति । अत्रोत्तरमित्यादि - अपूर्वत्वादित्येतद्वयाचष्टे । अप्राप्तत्वादिति - तदुपपादयति । न हीति - स्तुतिर्हि प्रमाणान्तरप्राप्तगुणानुवादेना वा अप्राप्तगुणविधानेन वा मुख्यवृत्त्युपस्थापितगुणासम्भवे वृत्त्यन्तरोपनीतगुणान्वयेन वा क्रियते, तत्र प्रमाणान्तरप्राप्तगुणानुवादरूपस्तुत्यनुपपत्तौ हेतुः सूत्रे कण्ठोक्त्तः, तर्ह्यप्राप्तगुणविधानेन स्तुतिरियं स्यात्, यद्रसतमत्वादिकथनमिति चेन्न, उद्गीथादेः रसतमत्वादिकत्वस्यायोग्यत्वादयोग्यार्थस्य च विधातुमशक्यत्वात्,\nतद्विधानेन स्तुत्यनुपपत्तेरिति परिहारः सूत्रे भाष्ये चाभिप्रेतः । ननु मुख्यार्थायोग्यत्वे सति \"इयमेव जुहू\"रित्यादाविव वृत्त्यन्तरोपीनतगुणान्वयेन स्तुतिः स्यात्, यदि स्वरूपेणान्वयायोग्यस्यापि रसतमत्वादेरारोपणस्य शक्यत्वात् दृष्टिविधिः, तर्हि \"इयमेव जुहू\"रित्यादिष्वपि दृष्टिविधिः स्यादित्यत्राह - न चोद्गीथादिविधिरिति । आदिशब्देन पञ्चविधसामविध्यादिकं गृह्यते । यया कयाचन विधया - अमुख्यवृत्त्येत्यर्थः । इयमेवेत्यादिवाक्यस्य कर्मविधिप्रकरणसन्निदानात् \"सम्भवत्येकवाक्यत्वे वाक्यभेदस्तु नेष्यते\" इति न्यायादेकवाक्यत्वसिद्ध्यर्थम? मुख्यवृत्त्यास्तुतित्वमाश्रितम्, अत्र तु तथा सन्निहितत्वाभावेनैकवाक्यत्वाभावात् स्तुतित्वानुपपत्तिरित्यर्थः । सूत्रव्याख्यानमधिकरणार्थेन निगमयति - अत इति । पूर्वं पूर्वपक्षयुक्त्तिः परिहृता स्वपक्षसाधकहेतुरमन्तरसूत्रेणाभिधीयते ।। 21 ।।\n।। भावशब्दाच्च ।। 22 ।। उद्गीथादिविधेरत्राभावा उक्त्तः पूर्वसूत्रे, अत्र तूपासनविधेः सद्भाव उच्यते, भावः- क्रियाः, विधिप्रत्यययुक्त्तो भावशब्दोऽत्र विवक्षितः ।। 22 ।।\n।। स्तुतिमात्राधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.2 स्तुतिमात्राधिकरणम्\n8. जुह्वादिस्तोत्रनीत्या भजतु रसतमाद्युक्तिरङ्गस्तुतित्वं  \nमैवं, तत्तद्विधानप्रकरणरहितापूर्वनिर्देशयुक्तेः ।  \nतत्तद्दृष्टेर्विधानं विविधमिह समालक्षि चैतत्समीपे  \nतेनानन्यार्थशिष्टे फलवति च विधिर्युज्यते कल्प्यमानः ॥\n9. किञ्च प्राप्तेरभावान्न तदनुवदनं नाधिरोप्य स्तुतिर्वा  \nयुक्ता विध्येकवाक्ये गतिरियमगतेस्सात्र नासक्तिहानेः ।  \nउत्कर्षः कल्प्यते चेदगतिकविषये तत्प्रसह्य प्रसह्यं  \nमध्ये विद्याविधीनां वचनमिदमिति स्यात्तु विद्यार्थमेतत् ॥\n10. विद्यार्थत्वेऽपि युक्ता स्तुतिरियमसतः कीर्तनादित्ययुक्तं  \nदृष्ट्युद्देशेऽतिचारादथ च विशयनं स्यादिति त्वर्भकोक्तिः ।  \nनित्येऽस्मिन्ह्यप्रमाणं प्रसजति निगमो युक्तिवार्यत्वपक्षे  \nत्वित्थम्भावे बुभुत्स्ये वच इह फलवद् दृष्टिविध्यर्थमेव ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.2 स्तुतिमात्राधिकरणम्\n8. पूर्वं हि ब्रह्मसंस्थस्य स्तुत्यर्थमनूदितत्वं पूर्वपक्षीकृत्याश्रमद्वयस्य विधिरेव प्रत्यपादि । एवमधुना पुनस्स्तुतिप्रसङ्गात् रसतमत्वप्रतिपादकवाक्यानि स्तुतिपराणि अथवा नेति शङ्कया पूर्वपक्षोत्थानमिति अस्याधिकरणस्य प्रासङ्गिकी सङ्गतिः । ननु पूर्वमेवायमुद्गीथप्रसङ्गः कृतः किमर्थं पुनरुच्यते इत्याशङ्क्य भाष्यकारैरेवोद्गीथविषयाधिकरणयोः प्रयोजनभेदेन वैषम्यमुक्तम् 'अत्र प्रतिपादितमुपासनपरत्वमङ्गीकृत्योपासनस्य पुरुषार्थत्वेन क्रतुषूपादानानियम उक्तः' इति । अयमर्थः - अत्रोपासनपरत्वे तात्पर्यं, पूर्वत्र क्रतुषूपादानानियमे तात्पर्यमिति । तदर्थविचारस्तु, स एष रसानां रसतमः परमः परार्ध्योऽष्टमो य उद्गीथः इत्येवञ्जातीयकानि वाक्यानि किं सामावयवभूतोद्गीथादिस्तुतिमात्रपराणि उतोद्गीथादिषु रसतमत्वदृष्टिविधिपराणीति । तदर्थं विचार्यते - किं पदानामेषामर्थवादत्वसमाश्रयणं न्याय्यम् उत विधिपरत्वम् । अत्रापूर्वत्वं किं विधित्वमवगमयति नेति । अत्र पूर्वपक्षमाह - जुह्वादीति । इयमेव जुहूस्स्वर्गो लोक आह्वनीयः इति जुह्वादिस्तोत्रवद् रसतमाद्युक्तिरपि यज्ञाङ्गभूतोद्गीथादिस्तुतित्वमेव भजतु । पूर्वपक्षं निराकरोति - मैवमिति । निराकरणमेव विवृणोति - तत्तदिति । यद्युद्गीथादिविधानप्रकरण एवेदं वाक्यं स्यात् तदानीं विहितार्थप्रशंसारूपार्थवादत्वं भजेत । तेन तत्प्रकरणरहितत्वेनार्थवादत्वं न भजेत । किञ्च अत्र अपूर्वार्थकथनमस्ति, तस्मात् अप्राप्ते शास्त्रमर्थवत् इति न्यायेन उपासनविधित्वमङ्गीकार्यमित्यर्थः । किञ्चैतद्वाक्यसमीप एव तत्तद्दृष्टेर्विधानञ्च दृश्यते, नैवं जुह्वादिवाक्ये, अनारभ्याधीतत्वात् । तस्मादनन्यार्थशिष्टेऽन्यस्याङ्गतया विधानरहिते 'यदेव विद्यया करोति, तदेव वीर्यवत्तरम्' इति फलवत्युद्गीथोपासने कल्प्यमानो विधिरेव युज्यते न पुनरर्थवादत्वम् । पर्णमयत्वादिकं त्वन्यार्थशिष्टं फलसाधनत्वप्रतिपादकविभक्त्यभावाच्च फलशून्यं, तस्मात्तत्र न विधिरिति प्रागेवोक्तमिति भावः ॥9. उक्तमेव विधिपरत्वं विशदप्रतिपत्त्यर्थं युक्तिभिः प्रतिष्ठापयति - किञ्चेति । अयमर्थः - विधिपरत्वं नास्तीति वदता किमत्रानुवादत्वमेवोच्यते उत विधेयस्तुतिपरत्वं, उभयमपि नास्ति - प्राप्तेरभावात् । पूर्वमेव रसतमत्वादिविशिष्टविधाने सत्येव ह्यत्रानुवादत्वं कल्पयितुं शक्येत । तथै(दै?)व स्तुतिमात्रत्वमपि कल्पयितुं शक्येत । अत्र तु प्राप्तेरभावादुभयमपि कल्पयितुं न शक्यते । नाधिरोप्यस्तुतिर्वा अन्यत्राधिरोप्यस्य रसतमत्वादेस्स्तुतिश्च न भवतीति । ननु तत्रतत्रोभयपरिकल्पनमपि दृश्यते तत्किमत्र नाश्रीयत इत्याशङ्क्याह - युक्तेति । 'विधिना त्वेकवाक्यत्वात् स्तुत्यर्थेन विधीनां स्युः' इति न्यायानुसारेण विध्येकवाक्यत्वे प्रतिपन्ने सत्येवागत्या गतिरियं युक्ता । सा गतिरत्र रसतमत्वादि दृष्टिविधायकवाक्ये नास्ति, आसक्तिहानेः विध्यासक्तिहानेः विध्येकवाक्यत्वप्रसङ्गाभावादित्यर्थः । नन्वत्र विध्यासक्त्यभावेऽपि यत्र विधिरस्त्यन्यत्र तत्रेदं वाक्यमुत्कृष्य स्तुतिपरत्वेन नेयमिति चेत्, तदपि नेत्याह - अगतिकविषये तत्प्रसह्य प्रसह्यमिति । उत्कर्षकल्पनं हि गतिशून्यविषय एव बलादङ्गीकरणीयम् । अत्र पुनरस्ति गतिः, अपूर्वार्थविषयस्य रसतमत्वादिदृष्टिविधानस्योपपादनादित्यर्थः । किञ्च बहूनां विधीनां मध्य एव रसतमत्वादिदृष्टिप्रतिपादनपरमिदं वाक्यं पठ्यते, तेन समभिव्याहारसामर्थ्यादस्य वाक्यस्य विधिपरत्वमेव न्याय्यमित्याह - मध्य इति ॥10. अत्र पूर्वपक्ष्यभिप्रेतामाभासयुक्तिमनूद्य प्रतिक्षिपति - विद्यार्थत्व इति । 'स एष रसानां रसतमः' इत्यादिवाक्यस्य विद्यार्थत्वमेव न पुनस्स्तुतित्वमिति हि भवतोक्तम् । तन्न युज्यते, विद्यार्थत्वेऽपि स्तुतिपरत्वं युक्तमेव, अविद्यमानस्यैव रसतमत्वादेर्दृष्ट्यर्थमत्राभिधानात् । अतस्स्तुतिपरमेवेदं वाक्यमविद्यमानर्थकथनादिति पूर्वपक्षिणोऽभिप्रायः । तदिदमयुक्तमित्याह - अयुक्तमिति । तत्र हेतुमाह - दृष्ट्युद्देशेऽतिचारादिति दृष्टिविधिषु व्यभिचारादित्यर्थः । गरुडमात्मानं जानीयादित्यादिषु दृष्टिविधिष्वसतः कीर्तनमस्त्येव, अथापि विधिपरत्वमङ्गीक्रियते, तेन यदसतः कीर्तनं तद्विधिपरं न भवतीति नियमाभावाद् व्यभिचरितमेवेदमिति । नन्वसतः कीर्तनादिति युक्तेर्व्यभिचारेऽपि सन्देह एव स्यात्, व्यभिचारे हि विवक्षितार्थासाधकत्वेन सन्देहामेवावहति तेन रसतमत्वादिवाक्यं विधिर्वा स्तुतिर्वा भवत्विति सन्देह एव स्यादिति पूर्वपक्षिवाक्यं बालभाषितमेवेत्याह अथ चेति । बालभाषितत्वं प्रकटयति - नित्य इति । अत्रायं विकल्पः - किं नित्यमेव संशयस्स्यादिति भवतोच्यते, किं वा यावन्नियामकविशेषादर्शनमिति । पूर्वत्र वेदाप्रामाण्यमेव स्यादित्याह - नित्य इति । नियामकदर्शनेऽपि नित्यस्य संशयस्य सुलभत्वात् । अस्तु संशयः, स च संशयः विशेषदर्शनादियुक्तिवार्य इति द्वितीयपक्षेऽपि दोषमाह - युक्तीति । इत्थम्भावे बुभुत्स्ये - प्रमाणवाक्यस्येत्थम्भावो न्यायपर्यालोचनमेव 'इतिकर्तव्यताभागं मीमांसा पूरयिष्यति' इतिवचनात्, अत्र वाक्यानुग्राहकन्याये निरूपयितुमभिलषिते सति वच इह फलवत् 'यदेव विद्यया' इति फलवत्त्वेन प्रतिपन्नं रसतमत्वादिवचो रसतमत्वादिदृष्टिविध्यर्थमेव भवति न पुनस्स्तुतिमात्रम् । अयमर्थः - न्यायानुगृहीतवाक्यपर्यालोचनाक्षमाणां नोत्तरमेव देयम् । तत्पर्यालोचनक्षमाणां तु रसतमत्वादिवाक्यं रसतमत्वादिदृष्टिविधानार्थमेवेति सिद्धं भवति । अयमत्र शब्दान्वयः - विद्यार्थत्वेऽपि अविद्यमानार्थकीर्तनात् स्तुतिरेव युक्तेत्ययुक्तम् । असतः कीर्तनादिति हेतोर्गरुडमात्मानं जानीयादित्यादिदृष्टिविधौ स्तुतिमात्रत्वव्यभिचारात् । तर्हि स्तुतिर्वा विधिर्वेति संशयस्स्यादिति बालभाषितं वैदिकार्थे नित्यसंशयाङ्गीकारे वेदाप्रामाण्यमेव स्यात् । विशेषदर्शनात् संशयनिवृत्त्यङ्गीकारे त्वत्रापि विशेषदर्शनमस्ति । विधित्वनियामकयुक्तीनां बह्वीनां वाक्यार्थनिर्णयेतिकर्तव्यतारूपाणामत्र विद्यमानत्वादिति । तेन विधित्वमेव न पुनस्स्तुतिमात्रत्वमित्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.2 स्तुतिमात्राधिकरणम्\nस्तुतिविधिप्रसङ्गादिदमधिकरणम्। छान्दोग्ये- 'ओमित्येतदक्षरमुद्गीथमुपासीते'त्युपक्रम्य श्रूयते- 'एषां भूतानां\" पृथिनीरस- पृथिव्या आपो रसोऽपामोषधयो रस ओषधीनां पुरुषो रस- पुरुषस्य वाग्रसो वाच ऋग्रस ऋचस्सामरस स्साम्र उद्गीथो रसस्स रसानां\" रसतमः परमः परार्ध्योऽष्टमो यदुद्गीथ' इति। इतं रसतमत्वादिप्रतिपादनं प्रकृतोद्गीथस्तुत्यर्थं उत तस्मिन् रसतमत्वादिद्दष्टिविधानार्थमिति स्तुतिवाक्यछायापत्त्यपूर्वत्वाभ्यां संशये पूर्वपक्षः। 'इयमेव जुहूःस्वर्गो लोके आहवनीय' इत्यादिषु जुह्वादेरिव कर्माङ्गस्योद्गीथस्य उपादानात्तद्वदेव स्तुत्यर्थत्वम्। न च कर्माङ्गोपादानमात्रेण स्तुत्य्रथत्वे 'पर्णमयी जुहूर्भवति हिरण्मय्यस्स्रुचो भवन्ती'त्यादेरपि स्तुत्यर्थत्वप्रसङ्गः। विध्ययोग्यत्वेनापि विशेषणादिति। तत्र जुह्वादिविधेरिवात्र कर्मकाण्डगतस्योद्गीथविधेस्सन्निधानाभावात् अप्राप्तरसतमत्वादिद्दष्टिविधिरेव युक्तः। उपासीतेति विधिप्रत्ययस्यापि सत्त्वादिति सिद्धान्तः।। सङ्ग्रहकारिका। क्रत्वङ्गाश्रितकृत्यसाध्यपठनं स्तुत्यर्थमेतज्जुहू वाक्ये द्दष्टमतो भवेद्रसतमत्वादेस्तथा कीर्तनम्। मैवं तावदपूर्व एष सुकरो द्दष्टिश्रुतेस्तद्विधि- स्स्तोतव्यस्य विधेर्न सन्निधिरतो ध्यानार्थमेतन्मतम्।। इति स्तुतिमात्राधिकरणम्।।2।।"
                            }
                        ]
                    },
                    {
                        "verse_number": 43,
                        "original_text": "Adhikarana 3.4.3 पारिप्लवाधिकरणम्\nपारिप्लवारिथा इति चेन्न विशेषितत्वात्॥3.4.23॥\nतथा जैकवाक्योपबन्धात्॥3.4.24॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.3 पारिप्लवाधिकरणम्\n\"प्रतर्दनो ह वै दैवोदासिरिन्द्रस्य प्रियं धामोपजगाम\", \"श्वेतकेतुर्हारुणेय आस\" इत्येवमादीनि वेदान्तेष्वाख्यानानि किं पारिप्लवप्रयोगार्थानि, उत विद्याविशेषप्रतिपादनार्थनीति चिन्तायाम् \"आख्यानानि शंसन्ति\" इत्याख्यानानां पारिप्लवे विनियोगान्न विद्याप्रधानत्वं न्याय्यमिति चेत्- न सवाण्याख्यानानि पारिप्लवप्रयोगे विनियोगमर्हन्ति कुतः? विशेषितत्वात् विनियोगस्य \"आख्यानानि शंसन्ति\" इत्युकत्वा तत्रैव \"मनुर्वैवस्वतो राजा\" इत्यादिना मन्वादीनामाख्यानानि विशेष्यन्ते अतस्तेषामेव तत्र विनियोग इति गम्यते तस्मान्न सवर्ा वेदान्तेष्वाख्याननुतयः पारिप्लवप्रयोगार्थाः, अपि तु विद्याविध्यर्थाः। 23।\n\"आत्मा वा अरे द्रष्टव्यः\" इत्यादिविधिनैकवाक्यतयोपबन्धाच्चाख्यानानां विद्याविध्यर्थान्येव तानीति गम्यते; यथा \"सोऽरोदीत्\" इत्येवमादेः कर्मविध्यर्थत्वम्; न पारिप्लवार्थत्वम्। 24।\n।। पारिप्लवार्थाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.3 पारिप्लवाधिकरणम्\n\"प्रतर्दनो ह वै दैवोदासिः\" इत्यादयो वेदान्तेष्वाख्यानविशेषाः किं पारिप्लवप्रयोगार्थाः, उत तत्रतत्र विद्याविशेषप्रतिपादनार्थाः इति संशयः “आख्यानानि शंसन्तीति पारिप्लवे विनियोगात्तदर्थाः इति पूर्वः पक्षः राद्धान्तस्तु - “आख्यानानि शंसन्तीत्युक्त्वा “मनुर्वैवस्वतो राजा” इति मन्वाद्याख्याने विनियोगस्य विशेषितत्वात्, “तं मामायुरमृतमित्युपास्स्व “आत्मा वा अरे द्रष्टव्यः” इत्यादिविधिनैकवाक्यत्वाच्च, सोऽरोदीत्” इत्यादिवद्विद्याविध्यर्था एव सूत्रद्वयमपि व्याख्यातम् ॥\n\"प्रतर्दनो ह वै दैवोदासिः\" इत्यादयो वेदान्तेष्वाख्यानविशेषाः किं पारिप्लवप्रयोगार्थाः, उत तत्रतत्र विद्याविशेषप्रतिपादनार्थाः इति संशयः “आख्यानानि शंसन्तीति पारिप्लवे विनियोगात्तदर्थाः इति पूर्वः पक्षः राद्धान्तस्तु - “आख्यानानि शंसन्तीत्युक्त्वा “मनुर्वैवस्वतो राजा” इति मन्वाद्याख्याने विनियोगस्य विशेषितत्वात्, “तं मामायुरमृतमित्युपास्स्व “आत्मा वा अरे द्रष्टव्यः” इत्यादिविधिनैकवाक्यत्वाच्च, सोऽरोदीत्” इत्यादिवद्विद्याविध्यर्था एव सूत्रद्वयमपि व्याख्यातम् ॥ इति पारिप्लवार्थाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.3 पारिप्लवाधिकरणम्\nवेदान्तेषु तत्तद्विध्यारम्भेऽधीताः \"प्रतर्दनो ह वै \" इत्याद्याख्यायिकाः पारिप्लवार्थाः, \"आख्यानानि शंसन्ति \" इति तत्र विनियोगादिति चेत् , न। तत्रैव \"मनुर्वैवस्वतः \" इत्याद्याख्यानानां विशेषित्त्वात् तेषामेव तत्र विनियोगः।\nविद्याविधिनैकवाक्यत्वाच्च \"सोऽरोदीत्\" इत्यादिवत् विद्यास्तुत्यर्था एताः।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.3 पारिप्लवाधिकरणम्\n।। पारिप्लवार्था इति चेन्न विशेषितत्वात् ।। 23 ।। इदमपि प्रासङ्गिमधिकरणम्, रसतमादिवाक्यानां स्तुत्यर्थत्वं पूर्वपक्षीकृत्योपासनपरत्वं स्थापितम्, एवं प्रातर्दनादीन्याख्यानानि किं स्तुत्यर्थानि? उत पारिप्लवार्थानीति शङ्कया सङ्गति, पारिप्लवाः- आख्यानानि, इह पारिप्लवशब्देनाख्यानशंसनं विवक्षितं \"श्वेतकेतुर्हारुणेयः\" इत्यादिवाक्यानि किं पारिप्लवप्रयोगार्थानि? उत विद्याविदानार्थानि, किं पारिप्लवे सर्वाख्यानानां विनियोगः? उत मन्वाद्याख्यानानामेवेति, किम् \"आख्यानानि शंसन्ती\"त्याख्यानशब्दः सर्वाख्यानापरः, उत मन्वाद्याख्यानपरः, किमाख्यानविशेषाम्नानमाख्यानशब्दस्य विशेषपरतामवगमयति, नेति, न चेदाख्यानशब्दस्य सर्वाख्यानपरतया सर्वेषां तत्र विनियुक्त्तत्वात् सर्वाख्यानानि पारिप्लवार्थानि स्युः, विशेषपरतामवगमयति चेदाख्यानशब्दस्य मन्वाद्याख्यानविशेषविषयतया तेषाभेव पारिप्लवे विनियोगात् श्वेतकेतूपाख्यानादीनि विद्याविधानार्थानि स्युः । विद्याविशेषप्रतिपादनार्थानि - स्तावकत्वेन प्रतिपादनार्थानीत्यर्थः । विद्याविध्यर्था इति - विद्याविधेः स्तावकतया शेषभूता इत्यर्थः । प्रकरणोपात्तमात्रानभ्युपगमे आख्यानातश्यात् अश्यक्यत्वं च स्यात् ।। 23 ।।\n।। तथा चैकवाक्योपबन्धात् ।। 24 ।। उपबन्धः- अन्वयः- यथेति । हिरण्यदक्षिण्यत्ववाक्येनैकवाक्यतयोपबन्धात्, सोऽरोदीदित्येवमादेः कर्मविध्यर्थत्वमित्यर्थः ।। 24 ।।\n।। पारिप्लवार्थाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.3 पारिप्लवाधिकरणम्\n11. विद्यास्वाख्यानभेदा विधिमहिमहृतास्सन्तु पारिप्लवार्थाः  \nन स्युर्विद्याविधानैः प्रकरणपठितैरेकवाक्यत्वदृष्टेः ।  \nमन्वाद्याख्यानमात्रं भवति च कथितं तत्र पारिप्लवार्थं  \nतेनाकाङ्क्षानिवृत्तौ न तदधिकपराख्यानतादर्थ्यकॢप्तिः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.3 पारिप्लवाधिकरणम्\n11. अत्रापि प्रासङ्गिकी सङ्गतिः । पूर्वस्मिन्नधिकरणे हि रसतमत्वादिवाक्यानां स्तुत्यर्थत्वं पूर्वपक्षीकृत्योपासनपरत्वं स्थापितम् । एवं प्रतर्दनाद्याख्यानानि किं स्तुत्यर्थत्वेन नेयानि उत पारिप्लवार्थत्वेनेति शङ्कयोत्थानात् । तदर्थविचारस्तु 'प्रतर्दनो हवै दैवोदासिरिन्द्रस्य प्रियं धामोपजगाम' 'श्वेतकेतुर्हारुणेय आस' इत्याद्याख्यानानि वेदान्तवाक्यस्थानि किं पारिप्लवप्रयोगार्थानि उत विद्याविधानार्थानीति । तदर्थं विचार्यते - किं पारिप्लवे सर्वाख्यानानां विनियोग उत मन्वाद्याख्यानानामेवेति । किं 'आख्यानानि शंसन्ति' इति पारिप्लवाख्यानशब्दः सर्वाख्यानपरः उत मन्वाद्याख्यानपर इति । किं 'मनुर्वैवस्वतो राजा' इति तत्रैवाख्यानविशेषस्याम्नानमाख्यानशब्दस्य विशेषपरतामवगमयति नेति । अत्र सर्वेषामप्याख्यानानां 'आख्यानानि शंसन्ति' इति विधिबलात् पारिप्लवार्थत्वमिति पूर्वपक्षमाशङ्कते - विद्यास्विति । सर्वास्वपि विद्यास्वाख्यानभेदाः 'प्रतर्दनो हवै' इत्यादय आख्यानविशेषाः - 'आख्यानानि शंसन्ति' इति विधिमहिम्ना परिगृहीताः पारिप्लवार्थास्सन्त्वेवेति । तदिदं प्रतिक्षिपति - न स्युरिति । तत्र हेतुमाह - विद्याविधानैरिति । तत्तदाख्यानप्रकरणपठितैस्तत्तद्विद्याविधानैस्तेषां सर्वेषामाख्यानानामेकवाक्यत्वदृष्टेः पारिप्लवार्थत्वं नास्तीत्यर्थः । नह्यत्र 'उद्गीथमुपासीत' इत्युद्गीथसामान्यस्योपासनसम्बन्धप्रतिपादकद्वितीयाश्रुतिवत् सर्वाख्यानानां पारिप्लवसम्बन्धप्रतिपादिका काचित् श्रुतिरस्ति । केवलं प्रकरणमेव विद्यते । तत्पुनः प्रकरणं प्रकृतमाख्यानं पारिप्लवार्थत्वेन नियमयति । तर्हि पारिप्लवार्थमाख्यानशंसनविधानस्य को विषय इत्याशङ्क्याह - मन्वादीति । तत्र कथितं मन्वाद्याख्यानमात्रमेव पारिप्लवार्थं भवत्विति न नैरर्थक्येन विधिभङ्गप्रसङ्गः । ननु प्रकरणान्मन्वाद्याख्यानमस्त्वङ्गम्, अथाप्याख्यानान्तराण्यपि पारिप्लवाङ्गं भवन्त्वित्याशङ्क्य परिहरति - तेनेति । अयमर्थः - पारिप्लवस्य स्वप्रकरणपठितेन मन्वाद्याख्यानेन नैराकाङ्क्ष्यात् प्रतर्दनाद्याख्यानानाञ्च स्ववाक्यपठिततत्तद्ब्रह्मविद्यासमन्वयेन नैराकाङ्क्ष्याच्च सर्वेषामाख्यानानां पारिप्लवे समन्वयकॢप्तिर्निष्प्रमाणिकेति । शब्दार्थस्तु - उक्तेनानेन हेतुना आकाङ्क्षानिवृत्तौ मन्वाद्याख्यानाधिकप्रतर्दनाद्याख्यानानां पारिप्लवार्थत्वकॢप्तिर्न स्यादिति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.3 पारिप्लवाधिकरणम्\nरसतमत्वादीनामुपासनार्थत्ववदाख्यानानां पारिप्लवार्थत्वात् प्रवृत्तिविशेषकरत्वादिति शह्क्या सङ्गतिः। विद्याप्रकरणेष्वाख्यानादिश्रूयतेप्रतर्दनो ह वै दैवोदासिरिन्द्रस्य प्रियं धामोपजगाम। अथ ह याज्ञवल्क्यस्यद्वे भार्यें बभूवतु'रित्यादीनि किं विद्याप्रशंसार्थत्वेन विद्याप्रधानानि उतपारिप्लवप्रयोगार्थत्वेन कर्मशेषभूतानीत्याख्यानत्वसा- मान्याद्विद्याप्रकरणगतत्वाच्च संशये पूर्वपक्षः। पारिप्लवप्रयोगार्थान्येतानि। अश्वमेधे 'पारिप्लवंशंसती'ति पारिप्लवनामकं शस्रं विहितम्। तत्र सर्वाण्याख्यानानि पारिप्लवेसंतीति सर्वाख्यानशंसनं विहितम्। ततश्चाख्यानत्वसामान्यात् विद्याप्रकरणाम्नातानामपि आख्यानानां तत्र विनियोगस्स्यात्। नन्वश्वमेधे त्रिरात्रे प्रथमेऽहनि मनुर्वैवस्वतो राजेत्यादि द्वितीयेऽहनि यमो वैवस्वतइत्यादिश्च तृतीयेऽहनि वरुण आदित्य इत्यादिश्चाख्यानविशेषे विनियुज्यते। तेन सर्वशब्दस्य सङ्कोचस्स्यादिति चेन्न। उपक्रमगतस्य वाक्यशेषेण सङ्कोचायोगात्। अन्यथा 'एषवाव प्रथमो यज्ञो यज्ञानां\" यज्ज्योतिष्टोमो य एतेनेष्ट्वाऽथान्येन यजेते' इत्यत्रान्यशब्दस्य ज्योतिष्टोमेततरसर्वक्रतुपरामर्शिनो यो हि त्रिवृदन्यं यज्ञक्रतुमापद्यते स तं दीपयति यः\" पञ्चदशः स तं यस्सप्तदशस्स तं य एकविशस्सत'मिति वाक्यशेषगतत्रिवृदादिस्तोमकक्रतुसङ्कीर्तनानुसारेण तावन्मात्रे समकुचित्तवृत्तित्वात्त्या चतुर्विंशचतुश्चत्वारिंशादिस्तोमकानां क्रतूनां ज्योतिष्टोमात्प्रागप्यनुष्ठानप्रसङ्गेन 'एकस्तोमेवा क्रतुसंयोगात् सर्वेषां वा चोदनाविशेषात् प्रशंसास्तोमानाः' मिति पूर्वमक्षसिद्धन्तसूत्राभ्यां प्रवर्तितेन पूर्वतंत्राधिकरणेन विरोधापत्तेः। तस्मादुपक्रमगतसर्वश्रुत्याऽपि विद्याप्रकरणगताख्यानानामपि कर्मसु विनियोगान्न तेषां विद्याप्राधान्यमिति। सिद्धान्तस्तु- उपक्रमानुसारेणोपसंहारनयनस्यौत्सर्गिकत्वेऽप्यत्रानन्तरशाखागतसर्वाख्या- नशंसनस्याशक्यत्वात् स्वत एवोपक्रमगतसर्वश्रुतेस्सङ्कोचकापेक्षसत्त्वात् वाक्यशेषगतेष्वाख्यानविशेषेषु सङ्कोचः। यथा- 'अथैतस्य हारियोजनस्य सर्व एव लिप्सन्त' इत्यत्र सर्वशब्दस्यासंकुचितसर्वपरत्वासम्भवेन सङ्कोचकापेक्षया ज्योतिष्टोमे प्रकृतेषु ऋत्विक्षु सङ्कोचः। अत एव ऋत्विजामेव हारियोजनप्रचारशेषसोमभक्षः। तस्मान्नविद्याप्रकरणगताख्यानानां पारिप्लवे विनियोग इति तत्तद्विद्याविधिभिरेव सम्बन्धः। संग्रहाकारिकाः।। आख्यानजातं विधितोऽखिलं भवेत्पारिप्लवार्थं परविद्ययाऽन्वितम्। नाख्यायिकानन्त्यकृतामशक्यतां पश्यन्स विश्राम्यति वाक्यशेषगे।। इति पारिप्लवार्थाधिकरणम्।।3।।"
                            }
                        ]
                    },
                    {
                        "verse_number": 44,
                        "original_text": "Adhikarana 3.4.4 अग्नीन्धनाद्यधिकरणम्\nअत एव चाग्नीन्धनाद्यनपेक्षा॥3.4.25॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.4 अग्नीन्धनाद्यधिकरणम्\nस्तुतिप्रसङ्गादवान्तरसङ्गतिविशेषेणार्थद्वयं चिन्तितम् विद्यावन्त ऊर्ध्वरेतस आश्रमिणः सन्तीत्युक्त्तम् \"ऊर्ध्वरेतस्सु च शब्दे हि\" इत्यादिभिः सूत्रैः इदानीमूर्ध्वरेतसो यज्ञाद्यभावात्तदङ्गिका विद्या न सम्भवतीत्याशङ्क्याह- अत एव चाग्नीन्धनाद्यनपेक्षा इति यत ऊर्ध्वरेतस आश्रमिणो विद्यासम्बन्धित्वेन श्रुत्या परिगृह्यन्ते \"ब्रह्मसंस्थोऽमृतत्वमेति\" \"ये चेमेऽरण्ये श्रद्धा तप इत्युपासते\" \"एतमेव प्रव्राजिनो लोकमिच्छन्तः प्रव्रजन्ति\" \"यदिच्छन्तो ब्रह्मचर्यं चरन्ति\" इत्यादिकया अत एवोर्ध्वरेतस्तु विद्याऽग्नीन्धनाद्यनपेक्षा, अग्नीन्धनम्- अग्न्याधानम्, आधानपूर्विकाग्निहोत्रदर्शपूर्णमासादिकर्मानपेक्षा तेषु विद्या केवल स्वाश्रमविहित कर्मापेक्षेत्यर्थः। 25।\n।। अग्नीन्धनाद्यधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.4 अग्नीन्धनाद्यधिकरणम्\nऊर्ध्वरेतस्स्वाश्रमेषु ब्रह्मविद्या संभवति, नेति संशयः यज्ञाद्यभावात्तेषां तदङ्गिका विद्या न संभवतीति पूर्वः पक्षः राद्धान्तस्तु - “यदिच्छन्तो ब्रह्मचर्यं चरन्ति “एतमेव प्रव्राजिनो लोकमिच्छन्तः प्रव्रजन्ति” इत्यादिश्रुतेः तेषां विद्यावत्त्वावगमात्तेष्वग्निहोत्राद्यनपेक्षा विद्येति निश्चीयते सूत्रार्थस्तु - अत एव - विद्यावत्त्वश्रुतेरेव, आधानाद्यनपेक्षा तेषु विद्या अग्नीन्धनं हि अग्न्याधानम्"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.4 अग्नीन्धनाद्यधिकरणम्\nऊर्ध्वरेतसाम् \"एतमेव प्रव्राजिनो लोकमिच्छन्तः प्रव्रजन्ति \" इत्यादिश्रुतेरेव तेषां विद्यावत्त्वात् तेष्वाधानाद्यनपेक्षा विद्या।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.4 अग्नीन्धनाद्यधिकरणम्\n।। अत एव चाग्नीन्धनाद्यनपेक्षा ।। 25 ।। व्याख्यातयोरधिकरणयोः प्रासङ्गिकत्वमाह - स्तुतिप्रसङ्गादिति । अस्याधिकरणस्य प्रथमाधिकरणेन सङ्गतिमाह - विद्यावन्त इति । आशङ्कयाहेति - सूत्रे चशब्दः शङ्काद्योतक इति भावः । किं परिव्राजां व्रह्मविद्याधिकार्रोस्ति? नेति, किं यज्ञाङ्गिकैव विद्या, उताश्रमप्रयुक्त्तधर्माङ्गिका, किमुद्र्ध्वरेतसां विद्यासम्बन्धप्रतिपादकवाक्यानि विद्याया आश्रमधर्माङ्गकत्वमवगमयन्ति, नेति, न चेद्यज्ञाद्यङ्गकत्वाद्विद्यायां परिव्राजामनधिकारः, अवगमयन्ति चेदाश्रमधर्माङ्गतया परिव्राजां ब्रह्मविद्याधिकारः । अतश्शब्दार्थमाह - यत इति । परे त्विदं सूत्रमाद्यधिकरणफलनिगमनपरमाहुः, अत एव- विद्यातः पुरुषार्थत्वाद्विद्या फलोत्पत्तौ न कर्मापेक्षेति, इदं च निगमनमुत्पत्तावेव कर्मापेक्षेत्यनन्तरसूत्रे वक्त्तुं युक्त्तमिति, तदिदं मन्धफलत्वादनादरणीयं, पूर्वपक्षे युकत्यन्तरे सम्भवति सङ्गते च सति तन्निरासपरत्वं हि सप्रयोजनम्, ऊद्र्ध्वरेतस आश्रमसद्भाव आसन्नत्वादत इति परामर्शयोग्यश्च ।। 25 ।।\n।। अग्नीन्धनाद्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.4 अग्नीन्धनाद्यधिकरणम्\n12. यज्ञादेरङ्गभावान्न तदनधिकृतेष्वङ्गिनोऽधिक्रिया स्यात्  \nविद्यैवं नोर्ध्वरेतस्स्विति न बहुविधस्वाश्रमार्हाङ्गतोक्तेः ।  \nविद्यायोगश्चतुर्णां विधिरपि हि समश्श्रूयते स्मर्यते च  \nप्रायेणौचित्यभूम्ना मुनिभिरभहितं क्वापि मोक्षाश्रमत्वम् ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.4 अग्नीन्धनाद्यधिकरणम्\n12. अत्र व्याख्यातयोरधिकरणयोः प्रासङ्गिकत्वं भाष्य एव व्यक्तमुक्तं 'स्तुतिप्रसङ्गादवान्तरसङ्गतिविशेषेणार्थद्वयं चिन्तितम्' इति । एतस्य पुनरधिकरणस्य प्रथमाधिकरणेन सङ्गतिरपि भाष्योपात्ता \"विद्यावन्त ऊर्ध्वरेतस आश्रमिणस्सन्तीत्युक्तम् 'ऊर्ध्वरेतस्सु च शब्दे हि' इत्यादिभिस्सूत्रैः । इदानीमूर्ध्वरेतसो यज्ञाद्यभावात् तदङ्गिका विद्या न सम्भवतीत्यासङ्क्याह\" इति । तदर्थविचारस्तु - किं परिव्राजकानां ब्रह्मविद्यायामधिकारोऽस्ति नेति । किं 'विविदिषन्ति' इत्यादिना यज्ञाद्यङ्गिकैव विद्या उताश्रमप्रयुक्तधर्माङ्गिकेति । तदर्थं विचार्यते - किं 'ब्रह्मसंस्थोऽमृतत्वमेति', 'ये चेमेऽरण्ये श्रद्धा तप इत्युपासते' 'एतमेव प्रव्राजिनो लोकमिच्छन्तः प्रव्रजन्ति' इत्येवमादीनि वाक्यान्यूर्ध्वरेतसो विद्यासम्बन्धं प्रतिपादयन्त्याश्रमप्रयुक्तधर्माङ्गिका विद्येत्यवगमयन्ति नेति । किं कर्मणो विद्योत्पादकत्वं सम्भवति नेति । अत्र पूर्वपक्षशङ्कामनुवदति - यज्ञादेरिति । 'यज्ञेन दानेन तपसाऽनाशकेन' इति यज्ञादेर्ब्रह्मविद्याङ्गत्वेनोपदेशाद् यज्ञाद्यनधिकृतेषु ऊर्ध्वरेतस्सु अङ्गिनः उपासनस्याधिकारो न स्यात् । अङ्गवैकल्येऽङ्गिनस्साद्गुण्याभावेन फलसाधनत्वभङ्गादिति । इमं पक्षं प्रतिक्षिपति - नेति । तत्र हेतुमाह - बहुविधेति । अयमर्थः - बहुविधानां सत्यवचनादीनां सामान्यधर्माणां स्वाश्रममात्रनियतानां विशेषधर्माणा़ञ्चाङ्गत्वोक्तेः । किञ्च चतुर्णामाश्रमाणां विद्यायोगस्तत्प्रतिपादको विधिश्च श्रूयते श्रुत्यैव प्रतिपाद्यत इत्यर्थः । न केवलं श्रुतिः, स्मृतिरप्यस्तीत्याह - स्मर्यते चेति । चतुर्णामाश्रमाणां धर्मविधानं हि प्रायेण स्मृतीनां प्रवृत्तिप्रयोजनम् । तेन चतुर्णामप्याश्रमाणां स्वोचितकर्मानुष्ठानेन ब्रह्मविद्यायामधिकारोऽस्ति । ननु तर्हि मोक्षाश्रम इति सन्न्यासाश्रमस्य विशेषतः प्रसिद्धिः कथमुपपद्यत इत्याशङ्क्य परिहरति - प्रायेणेति । अयमर्थः - पुत्रपौत्रादिबहूपप्लवोपप्लुतानां गृहस्थानां तावद् ब्रह्मविद्यायामैकाग्र्यं भज्यते । केषांचित्तु भागधेयवशात् सिध्यत्यैकाग्र्यम् । एवं ब्रह्मचारिवानप्रस्थानामपि च सन्न्यासिवदत्यन्तैकाग्र्याभावात् भज्येत वा नवा ब्रह्मविद्याधिकारः । सन्न्यासिनस्तु परित्यक्तपरिग्रहत्वेन प्रायेण ब्रह्मविद्याधिकारः परिपूर्णस्सम्पत्स्यत इति तस्मिन्नेव मोक्षाश्रमत्वप्रसिद्धिर्योज्यते ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.4 अग्नीन्धनाद्यधिकरणम्\nस्तुतिविधिप्रसङ्गदवान्तरसङ्गतिविशेषेणाधिकरणद्वयं प्रवृत्तम्। तस्मिन्प्रासंगिकेऽर्थे चिंतिते प्रथमाधिकरणे यदुक्तमूर्ध्वरेतस्स्वप्याश्रमेषु विद्याऽस्तीति तन्नयुज्यत इत्याक्षिप्य समाधीयत इति संगतिः। ऊर्ध्वरेतस्स्वाश्रेमेषु विद्या न सम्भवति। 'यज्ञेन दानेने' त्यादिवचनश्रुतविद्यानुग्राहककर्माभावादिति प्राप्ते तेष्वपि विद्या सम्भवति। 'ये चेमेऽरण्ये श्रद्धा तप इत्युपासते, एतमेव प्रव्राजिनो लोकमिच्छन्तः प्रव्रजन्ति, यदिच्छन्तो ब्रह्मचर्यं चरन्ती'त्यादिश्रवणात्। अतस्तेषां विद्यायास्तत्तदाश्रमधर्मैरनुग्रहसम्भवात्तेषामाधानपूर्वकयज्ञाद्यनपेक्षैव विद्या सम्भवतीति सिद्धन्तः।। संग्रहकारिकाः। अधिकारोऽस्त्ययज्ञानां न विद्यासूर्ध्वरेतसाम्। मैवं तेऽपिह्युपस्कुर्युर्विद्यास्वाश्रमकर्मभिः।। इति अग्नीन्धनाद्यधिकरणम्।।4।।"
                            }
                        ]
                    },
                    {
                        "verse_number": 45,
                        "original_text": "Adhikarana 3.4.5 सर्वापेक्षाधिकरणम्\nसर्वापेक्षा च यज्ञादिश्रुतेरश्ववत्॥3.4.26॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.5 सर्वापेक्षाधिकरणम्\nयदि विद्या यज्ञाद्यनपेक्षैवामृतत्वं साधयति; तर्हि गृहस्थेष्वपि तदनपेक्षैव साधयितुमर्हति, यज्ञादिश्रुतिरपि \"विविदिषन्ति\" इति शब्दात् कर्मणो वेदनाङ्गतां न प्रतिपादयतीति अत आह- सर्वापेक्षा इति यज्ञादिसर्वकर्मापेक्षैव विद्या कमर्वत्सुगृहस्थेषु, कुतः? यज्ञादिश्रुतेः, \"तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽनाशकेन\" सत्यादिना यज्ञादयो हि विद्याङ्गत्वेन श्रूयन्त यज्ञादिना विविदिषन्ति वेदितुमिच्छन्ति, यज्ञादिभिर्वेदनं प्राप्तुमिच्छन्तीत्यर्थः यज्ञादीनां ज्ञानसाधनत्वे सत्येव यमादिभिर्ज्ञानं प्राप्तुमिच्छन्तीति व्यपदेश उपपद्यते; यथाऽसेर्हननसाधनत्वे सत्यसिना जिधांसतीति व्यपदेशः अतो यज्ञादीनां ज्ञानसाधनत्वमवगम्यते ज्ञानं च वाक्यार्थज्ञानादर्थान्तरभूतं ध्यानोपासनादिशब्दवाच्यं विशदतमप्रत्यक्षतापन्नस्मृतिरूपं निरतिशयप्रियमहरहरभ्यासोधयातिशयमाप्रयाणादनुवर्त्तमानं मोक्षसाध नमित्युक्त्तस्माभिः पूर्वमेव; वक्ष्यति च \"आवृविरसकृदुपदेशात्\" इत्यादिना एवंरूपध्यानमहरहरनुष्ठीयमानैर्नित्यैर्नैमित्तिकैः कर्मभिः परमपुरुषाराधनरूपैः परमपुरुषप्रसादद्वारेण जायते इति यज्ञादिना विविधिषन्तीति शास्त्रेण प्रतिपाद्यते अतः कर्मवत्सु गृहस्थेषु यज्ञादिनित्यनैमित्तिकसर्वकर्मापेक्षा विद्या अश्ववत्- यथा पुरुषगमनसाधनभूतोऽश्वः स्वपरिकरबन्धपरिकर्मापेक्षः, एवं मोक्षसाधनभूत्रापि विद्या नित्यनैमित्तिककर्मपरिकरापेक्षा तदिदमाह स्वयमेव भगवान् \"यज्ञ दानतपः कर्म न त्याज्यं कार्यमेव तत् यज्ञो दादं तपश्चैव पावनानि मनीषिणाम्\" \"यतः प्रवृत्तिर्भूतानां येन सर्वमिदं ततम् स्वकर्मणा तमभ्यर्च्य सिद्धिं विन्दति मानवः\" इति। 26।\n।। सर्वापेक्षाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.5 सर्वापेक्षाधिकरणम्\nकर्मवत्सु गृहस्थेषु किं यज्ञादिकर्मापेक्षा विद्या, उत तत्रापि केवलैवेति संशयः ऊर्ध्वरेतस्सु यज्ञाद्यनपेक्षैवामृतत्वं साधयति चेत्; कर्मनिरपेक्षाया विद्याया एव साधनत्वमभ्युपगमनीयम् तथा सति गृहस्थेष्वपि तन्निरपेक्षैव साधयितुं समर्थेति पूर्वः पक्षः न हि स्वर्गादिसाधनभूतमग्निहोत्रादिकर्म पुरुषभेदेन नानाविधाङ्गकं दृष्टम् “विविदिषन्तीति शब्दोऽपि वेदनेच्छायां कर्माणि विनियुङ्क्ते, न विद्यायाम् राद्धान्तस्तु - कर्मवत्सु गृहस्थेषु यज्ञादिसर्वकर्मापेक्षा विद्या; कुतः? यज्ञादिश्रुतेः - “तमेतं वेदानुवचनेन ब्राह्मणा विविदिषन्ति यज्ञेन दानेन” इति हि यज्ञादयो विद्याङ्गत्वेन विनियुज्यन्ते अतो गृहस्थेषु कर्मापेक्षा विद्या इच्छाया इष्यमाणप्रधानत्वात् विविदिषन्तीतीष्यमाणं ज्ञानमेवेत्यवगम्यते यथा गमनसाधनभूतोऽश्वः स्वपरिकरबन्धरूपपरिकर्मापेक्षः; एवं मोक्षसाधनभूता विद्यापि नित्यनैमित्तिकपरिकर्मापेक्षा ऊर्ध्वरेतस्सु च स्वाश्रमविहितं कर्मैव परिकर्म भवतीति तेष्वपि विद्यासंबन्धश्शास्त्रादवगम्यते शास्त्रैकसमधिगम्ये हि यथाशास्त्रमभ्युपगमनीयम् सूत्रमपि व्याख्यातम् ॥ इति सर्वापेक्षाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.5 सर्वापेक्षाधिकरणम्\nकर्मवत्सु गृहस्थेष्वग्निहोत्रादिसर्वकर्मापेक्षा विद्या, \"ब्राह्मणा विविदिषन्ति यज्ञेन दानेन तपसानाशकेन \" इत्यादिश्रुतेः। यथा चाश्वोगमनसाधनभतोऽपि स्वपरिकर बन्धापेक्षो गमने, तथा। ऊर्ध्वरेतःसु च स्वाश्रमकर्मापेक्षा।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.5 सर्वापेक्षाधिकरणम्\n।। सर्वापेक्षा च यज्ञादिश्रुतेरश्ववत् ।। 26 ।। सङ्गतिः स्फुटा, किं गृहस्थस्य यज्ञादिकर्मवतो विद्यायामधिकारः? उत तद्गहितस्येति, यज्ञादिकर्म विद्याङ्गं, नेति, यज्ञेनेत्यादिश्रुतिर्विद्याङ्गतया यज्ञादिकर्म विनियुङ्क्त्ते, नेति, किं कर्मणो विद्योत्पादकत्वं सम्भवति, नेति, असम्भवे विनियोगाभावात् यज्ञादेर्विद्याङ्गत्वाभावात्तद्रहितस्य, गृहस्थस्य विद्याधिकारः सम्भवेत्, सम्भवति चेत्- विनियोगाद् यज्ञादेर्विद्याङ्गतया तद्तो गृहस्थस्य विद्याधिकारः । यज्ञादिश्रुतिरपीति - इच्छासाधनत्वं वदतीति भावः । यज्ञादिसर्वकर्मापेक्षैवेति - सूत्रे प्रतिज्ञापदानन्तरश्चशब्दोऽवदारणार्थं इति भावः । ज्ञानसाधनत्वे सत्येवेति - परमसाध्येच्छया विनाऽवान्तरसाध्येषु प्रवृत्तिर्नोपपद्यते, यथा स्वर्गेच्छया विना स्वर्गार्थयज्ञादौ प्रवृत्त्यनुपपत्तिः, एवं ज्ञानेच्छया विना तदर्थेच्छासिध्द्यर्थप्रवृत्त्यनुपपत्तेः, सञ्जातज्ञानेच्छस्य चेच्छासिध्द्यर्थप्रवृत्तिनैरपेक्ष्याच्च यज्ञादेरिच्छासाधनत्वं नोपपद्यत इति भावः । ज्ञानस्य न यज्ञाद्यपेक्षा, वाक्यादेव तदुत्पत्तेरित्यत्राह - ज्ञानं चेति । आप्रयाणादनुवर्त्तमानमिति - अङ्गिनोऽनुवृत्त्या तदङ्गस्य कर्मणोऽनुवृत्तिरपेक्षितेति भावः । यज्ञादिषु प्रवृत्तिर्मनोवधानविरोधिनि स्यात् प्रवृत्तिरूपत्वादित्यत्राह -\nएवंरूपं चेति । अदृष्टद्वारोपकारकत्वान्न दोष इत्यर्थः । अश्ववत् रथचर्यायोग्योऽश्वो न लाङ्गलाकर्षणे युज्यते,\nतथा फलोत्पत्तौ न कर्मापेक्षत इति परे व्याचक्षते, फलोत्पत्तावनपेक्षत्वे प्रामाणिकेऽपि उत्पत्तावपेक्षैव सूत्रप्रतिपाद्या \"सर्वापेक्षे\"ति प्रतिमातत्वात्, अतः परोक्त्तव्याख्यानं क्लिष्टम् । अपरे तु विद्यायाः फलोत्पत्तावनुग्राहकत्वेन यज्ञाद्यपेक्षाऽस्ति नेति विचार्याऽस्तीति सिद्धान्तयन्ति, यज्ञादिवक्ये फलसिद्धावपेक्षाप्रतीत्यभावात् वेदनसाधनत्वमात्रं हि तत्रावगम्यते, तेन न विद्यायाः फलसिद्धावुपकारकत्वम् अशाब्दत्वात् \"निचाय्य\" \"तस्मिन् दृष्टे\" \"तमेयं विद्वान्\" इत्यादिभिरुत्पन्नस्य वेदनस्य मोक्षसाधनत्वेऽन्यानपेक्षत्वप्रतीतिस्वारस्याच्च तदनुपपन्नम् । अन्ये तु विद्याया यज्ञाद्यपेक्षत्वे परिव्राजां विद्यानधिकारप्रसङ्गात् गृहस्थेष्वपि यज्ञाद्यनपेक्षेति पूर्वपक्षं कृत्वा गृहिणां परिव्राजां चाचारे समानेऽपि सङ्गतिनिवृविरूपपारिव्राज्यस्य गार्हस्थ्यस्थाननिविष्टत्वात् कर्मतन्निवृत्तिरूपयोर्गार्हस्थ्यपारिव्राज्ययोर्ग्रहणाग्रहणवद्विकल्पोपपत्तेः परिव्राजकेषु विद्यायामनपेक्षितस्य यज्ञादिकर्मणो गृहिष्वपेक्षा युज्यत इति सूत्रद्वयमेकाधिकरणं वर्णयन्ति, तदयुक्त्तम्- अधिकरणभेदस्यैव युक्त्तत्वात्, तथा हि किमुभयं सिद्धान्तसूत्रं, तर्हि यतिष्वनपेक्षाया गृडिष्वपेक्षायाश्च परस्परतादर्थ्याभावात्साध्यद्वयं स्यात्, तदानीमैकाधिकरण्यमयुक्त्तम्, यद्युच्येत, आद्यं सूत्रं पूर्वपक्षविषयं यतिष्वनपेक्षत्वात्, गृहिष्वनपेक्षेत्येवमर्थपरमिति, तन्न यतिषु यज्ञानपेक्षविद्याधिकारस्याधिकरणान्तरसाध्यत्वात्, तस्य च तन्मूलपूर्वपक्षस्य चैकसूत्रप्रतिपाद्यत्वे वाक्यभेदप्रसङ्गाच्च, \"ऊर्ध्वरेतस्सु च शब्दे हि\" इत्यत्रैव तत्समर्थनमाभिप्रायिकमिति चे वाच्यं, विद्यानङ्गत्वसमर्थनोपक्षीणस्य सूत्रस्य विद्याधिकारसमर्थनेऽपि तात्पर्यकल्पने गौरवप्रसङ्गात् । अत आद्यसूत्रस्याधिकरणान्तरत्वं युक्त्तं, तथा सत्यनन्तराधिकरणपूर्वपक्षहेतुरर्थसिद्धः स्यात् अतोऽधिकरणभेदः स्वारसिकप्राप्तः ।। 26 ।।\n।। सर्वापेक्षाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.5 सर्वापेक्षाधिकरणम्\n13. त्यक्ते यज्ञादिधर्मे परभजनविधेरूर्ध्वरेतस्सु दृष्ट्या  \nविद्या तेनानपेक्षा गृहवति च भवेदित्यनालोचितोक्तिः ।  \nयज्ञेनेत्यादिकाभिश्श्रुतिभिरवगता ह्यस्य सा तत्प्रसाध्या  \nजिज्ञासार्थत्ववादो जिगमिषति पदेत्यादिनीत्या निवर्त्यः ॥\n14. नन्विच्छार्थत्वहानिर्जिगमिषति पदेत्यादिके गत्यभावात्  \nश्रुत्युक्तेऽस्मिंस्तथा नेत्यसदिह च यतो गत्यभावस्समानः ।  \nइच्छा स्याद्धीविशेषात्तदनुपजनने कर्मभिस्सा न साध्या  \nजिज्ञासां प्राप्तुमिच्छोर्न च न भवति तज्ज्ञानमिष्टं पुरैव ॥\n15. नन्वत्रेच्छानुवृत्तिं प्रति विहितमिदं कर्म योज्यं ततः किं  \nनेच्छार्थं धीविशेषप्रजननमुदितं तावता वारितं स्यात् ।  \nज्ञानार्थं कर्मविध्यन्तरमपि विविधं नापलापक्षमं ते  \nनिध्यानन्यायतोऽतस्त्वनुवदति विधेयेष्टतां सन्प्रयोगः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.5 सर्वापेक्षाधिकरणम्\n13. पूर्वमूर्ध्वरेतस्स्वग्नीन्धनाद्यनपेक्षोक्ता, अधुना पुनः गृहस्थेषु यज्ञादिकर्मापेक्षोच्यत इति सङ्गतेस्स्फुटत्वात् भाष्ये तदनुक्तिः । तदर्थविचारस्तु - किं गृहस्थस्य यज्ञादिकर्मवतो ब्रह्मविद्यायामधिकार उत तद्रहितस्येति । तदर्थं विचार्यते - किं यज्ञादिकर्म विद्याङ्गं नेति । किं 'यज्ञेन' इति श्रुतिर्विद्याङ्गतया यज्ञादिकर्म विनियुङ्क्ते नेति । किं कर्मणो विद्योत्पादकत्वं सम्भवति नेति । अत्र पूर्वपक्षमारचयति - त्यक्त इति । ऊर्ध्वरेतस्सु यज्ञादिधर्मे परित्यक्तेऽपि परभजनविधेर्दृष्टत्वाद् गृहस्थेऽपि विद्या यज्ञादिकर्मानपेक्षा भवेदिति । तदिदमपाकरोति - अनालोचितोक्तिरिति । अपाकरणप्रकारं दर्शयति - यज्ञेनेति । अस्य गृहस्थस्य । यज्ञेनेत्यादिकाभिश्श्रुतिभिः सा विद्या तत्प्रसाध्या यज्ञादिप्रसाध्यैव अवगता । ननु यज्ञेनेत्यादिभिः 'विविदिषन्ति' इति विविदिषासाधनत्वमेवोच्यते यज्ञादीनाम्, न पुनर्विद्यासाधनत्वम्, तत्कथमुच्यते कर्मणां वेदनसाधनत्वमित्यत्रोत्तरमाह - जिज्ञासेति । यथा अश्वेन जिगमिषतीत्यत्र जिगमिषां प्रति प्रधानभूतगमनसाधनत्वमेवाश्वस्य तथा जिज्ञासां प्रति प्रधानभूतज्ञानसाधनत्वमेव यज्ञादीनामिति न्यायसिद्धोऽयमर्थः । तेन जिज्ञासार्थत्ववादो निवर्त्य एवेत्यर्थः । अयमत्र भावः 'धातोः कर्मणस्समानकर्तृकादिच्छायां वा' इति सूत्रे धात्वर्थप्राधान्येनैवोच्छायां सन् विधीयते, तेन सन्प्रत्यय एव धात्वर्थप्राधान्यं स्वयमेव वदतीति यज्ञादिभिर्वेदनस्यैव साध्यत्वाङ्गीकारे न सन्प्रयोगविरोध इति । एवमसिना जिघांसतीति दृष्टान्तान्तरमुदाहर्तव्यम् । श्लोके तावत् पदा जिगमिषतीति पाददृष्टान्त उक्तः ॥14. ननु पादेन जिगमिषतीत्यादौ गत्यभावात् सन्प्रयोगस्य धात्वर्थमात्रपरत्वम्, गत्यभावश्चोपलम्भविरोधात् । नहि पादो जिगमिषासाधनम् अपि तु गमनसाधनमेव । अतोऽर्थविरोधात् दृष्टान्ते प्रयोगवैपरीत्यं भवतु नाम ।यज्ञादिभिर्विविदिषन्तीत्यादौ तादृशो न कश्चिदर्थविरोधोऽस्तीति पूर्वपक्ष्यभिप्रायमाशङ्क्य निराकरोति - नन्वित्यादिना असदित्यन्तेन । पूर्वपक्षिणोक्तस्य दृष्टान्ते गत्यभावस्य पक्षेऽपि साम्यं प्रदर्शयति - गत्यभाव इति । साम्यमेव प्रकटयति - इच्छेति । तथा हि ब्रह्मजिज्ञासां प्राप्तुमिच्छोः कर्मानुष्ठानं भवतोच्यते । तन्न, विषयवैलक्षण्यज्ञानमन्तरेण कर्मभिरिच्छाया असाध्यत्वात् । विषयवैलक्षण्यज्ञानार्थं कर्मेति चेत् तर्हि ज्ञानार्थमेव कर्मेत्युक्तं स्यात् । तथा चापसिद्धान्तः, स्ववचनविरोधश्च । कर्मणो जिज्ञासाहेतुत्वस्य स्वोक्तस्यैवोपघातात् । अथवा कर्मानुष्ठानादिच्छा, इच्छया कर्मानुष्ठानमिति वैघट्यम् । वैघट्यमेव विवृणोति - जिज्ञासामिति । जिज्ञासां प्राप्तुमिच्छोः कर्मानुष्ठातुः पुरुषस्य पूर्वमेव ज्ञानमिष्टं न न भवति - इष्टमेव भवतीत्यर्थः । अतो ज्ञानेच्छैव जिज्ञासा सा पूर्वमेव सिद्धा । तां प्राप्तुकामः कर्मानुष्ठाय तां पुनः प्राप्नोतीत्यसङ्गतमेतत् । अयमत्र शब्दान्वयः - जिज्ञासां प्राप्तुमिच्छोः पुरुषस्य ज्ञानं पुरैवेष्टं न न भवति, ज्ञानार्थमेव हि जिज्ञासा प्रार्थ्यते, ज्ञानार्थमित्युक्ते ज्ञानस्याभिलषितत्वं प्रागेव सिद्धम् । ज्ञानाभिलाष एव हि जिज्ञासा । सा पूर्वमेव सिद्धा ॥15. ननु पूर्वमेव जिज्ञासायां सत्यां कर्मानुष्ठानम्, कर्मानुष्ठाने सति जिज्ञासेत्यन्योन्याश्रयणादिकमुक्तम्, तन्न सम्भवति, विषयविशेषेण ज्ञानभेदात् ।तथाहि पूर्वं सामान्यतो ज्ञानम्, तेनेच्छा, इच्छातः कर्मानुष्ठानम्, कर्मानुष्ठानात् पुनरिच्छाविशेषः, तस्मादुत्तरोत्तरमिच्छाज्ञानानुवृत्तिरिति न कश्चिद्दोष इति पूर्वपक्ष्यभिप्रायमनूद्य परिहरति - नन्विति । अयमत्र शब्दार्थः - इच्छानुवृत्तिं प्रति कर्म विहितं योज्यम् । न पुनः पूर्वेच्छां प्रति । ततः किमित्याह सिद्धान्ती । अयमभिप्रायः - यावज्जीवमिच्छानुवृत्तिं प्रति कर्मानुष्ठानं प्रयोज्यं चेत्, तर्हि विविदिषार्थस्य कर्मणो नित्यानुवृत्तत्वादनुष्ठेयस्य स्वरूपप्रतिपत्त्यर्थं कर्मविचारस्यैव पूर्ववृत्तत्वं सिद्धं भवतीति स्वसिद्धान्तविरोधः । किंचोत्तरोत्तरमिच्छासिद्ध्यर्थं पूर्वमेव धीविशेषप्रजननमुदितं तावता न वारितं स्यादित्याह - नेच्छार्थमिति । अयमर्थः - इच्छातः पूर्वमेव ब्रह्मज्ञानविशेषसद्भावोऽङ्गीकार्य इति तस्य ज्ञानस्य सद्भावः कर्मणेति कर्मविचारस्य पूर्ववृत्तत्वसिद्धिः । अस्तु वा अयं विधिर्विविदिषार्थः, वेदनार्थमपि कर्मविधिरस्तीत्याह - ज्ञानार्थमिति । अस्तु विविदिषार्थमपि कर्मानुष्ठानम्, अथापि 'क्रियावानेष ब्रह्मविदां वरिष्ठः', 'कषाये कर्मभिः पक्वे ततो ज्ञानं प्रवर्तते', 'कर्मणैव हि संसिद्धिमास्थिता जनकादयः', 'इयाज सोऽपि सुबहून्' इत्यादिभिर्ज्ञानार्थमपि कर्म नापलपितुं शक्यते । ततोऽपि कर्मविचारपूर्ववृत्तत्वं सिद्धं शास्त्रस्य । तर्हि 'विविदिषन्ति' इत्यस्य सन्प्रयोगस्य का गतिरित्याशङ्क्य 'निदिद्यासितव्यः' इति न्यायमतिदिशति - निद्ध्यानन्यायत इति । अयमर्थः - यथा 'निदिद्ध्यासितव्यः' इति ध्याने सन्प्रयोगो विधेयस्य ध्यानस्येष्टतामाह, न पुनरिच्छाया विधेयत्वम् तद्वदत्रापि 'विविदिषन्ति' इतीच्छाया न विधेयत्वम् इच्छाविषयत्वेन ज्ञानस्य प्राप्यत्वमुच्यत इति सुसङ्गतमेतत् ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.5 सर्वापेक्षाधिकरणम्\nयदि विद्या यज्ञाद्यनपेक्षैव यत्यादीनाममृतत्वं साधयति तर्हि गृहस्थानमपि तथैव तत्साधयत्विति शङ्क्या सङ्गतिः। पूर्वपक्षश्च- ननु 'यज्ञेने'त्यादिश्रुत्या गृहस्थानां विद्याया यज्ञाद्यपेक्षाऽवगम्यते। तत्र हि वेदानुवचनेनेत्यध्ययनप्रधानं ब्रह्मचारिधर्मजातं\" लक्ष्यते। 'यज्ञेन दानेने'ति यज्ञदानप्रधानं गृहस्थधर्मजातं, तपसति पञ्चाग्निमध्यतपश्चर्यादिप्रधानं वैखानसधर्मजातं अनाशेकेनेत्यशनप्रायाष्टग्रासनियमप्रधानं\" यतिधर्मजातं लक्ष्यते। सत्यम्। तेषां धर्माणां विविदिषासाधनत्वमेवोच्यते। न विद्यासाधनत्वम्। प्रकृतिप्रत्ययार्थयोः प्रत्ययार्थप्राधान्यादिति।। एवं प्राप्ते सिद्धन्तः- प्रत्ययार्थप्राधान्यविषयात् सामान्यन्यायादिष्यमाणसमभिव्याहारे इष्यमाणं प्रधानमिति विशेषन्यायः स्वर्गकामादिवाक्ये क्लृप्तो बलीयात्। अत इष्यमाणविद्यासाधनत्वेन प्रतिपाद्यते। यथा अश्वेन जिगमिषतीत्यत्र अश्व इष्यमाणगमनसाधनत्वेन प्रतिपाद्यते। यथा अश्वेन जिगमिषतीत्यत्र अश्व इष्यमाणगमनसाधनत्वेन प्रतिपाद्यत इति गृहस्थेषु यज्ञाद्यपेक्षैव विद्या। न च तत्तदाश्रमधर्माणां\" बह्वल्पभावात् कथं तत्र धर्ममात्रस्य विद्यासहकारित्वमिति शङ्कनीयम्। 'यस्य यावत्स्वगृह्योक्तं स्पल्पं वा यदि वा बहु। तस्य तावति शास्रार्थे कृते सर्वं कृतं भवे'दिति न्यायानोपत्तेरिति।। संग्रहकारिकाः।। तर्हि गृहिष्वपि विद्या नयतिष्विव यज्ञसापेक्षा। यज्ञेनेत्यादिकृतं विनियुङ्क्ते वेदनेच्छायाम्।। मैवं न प्रत्ययार्थस्य प्राधान्यमिह कल्पते। यदिष्यमाणप्राधान्यमिच्छायाः क्लृप्तमन्यतः।। अश्वेनायं जिगमिषत्यसिनाऽयं निरीक्ष्यते। इत्यादविष्वमाणस्य प्राधान्यं हि निरीक्ष्यते।। इति सर्वापेक्षाधिकरणम्।।5।।"
                            }
                        ]
                    },
                    {
                        "verse_number": 46,
                        "original_text": "Adhikarana 3.4.6 शमदमाद्यधिकरणम्\nशमदमाद्युपेतः स्यात्तथापि तु तद्विधेस्तदङ्गतया तेषामप्यवश्यानुष्ठेयत्वात्॥3.4.27॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.6 शमदमाद्यधिकरणम्\nगृहस्थस्य शमदमादीन्यप्यनुष्ठेयानि? उत नेति चिन्तायाम् - आन्तरबाह्यकरणव्यापाररूपत्वात्कर्मानुष्ठानस्य शमदमादीनां तद्विपरीतरूपत्वाच्चाननुष्ठेयानि इति प्राप्ते उच्यते - यद्यपि गृहस्थः करणव्यापाररूपकर्मसु प्रवृतः, तथाऽपि स विद्वान् शमदमाद्युपेतः स्यात्; कुतः? तदङ्गतया तद्विधेः - विद्याङ्गतया तेषां विधेः, \"तस्मादेवंविच्छान्तो दान्त उपरतस्तितिक्षुः समाहितो भूत्वाऽऽत्मन्येवात्मानं पश्येत्\" इति विद्योत्पत्तेश्चित्तसमाधानरूपत्वेन दृष्टपरिकरत्वाच्छमादीनाम्, विद्यानिर्वृत्तये तेषां शमादीनामवश्यानुष्ठेयत्वाच्च तान्यप्यनुष्ठेयानि न च करणव्यापारतद्विपर्ययरूपत्वेन कर्मणां शमदमादीनां च परस्परविरोधः, भिन्नविषयत्वात् - विहितेषु करणव्यापारः, अविहितेषु प्रयोजनशून्येषु च तदुपशम इति न च करणव्यापाररूपकर्मसु वर्त्तमानस्य वासनावशात् शमादीनामुपादेयत्वासम्भवः, विहितानां कर्मणां परमपुरुषाराधनतया तत्प्रसादद्वारेण निखिलविपरीतवासनोच्छेदहेतुत्वात् अतो गृहस्थस्य शमदमादयोऽप्यनुष्ठेयाः ॥27॥\n॥ शमदमाद्यधिकरणं समाप्तम् ॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.6 शमदमाद्यधिकरणम्\nकिं, विद्यानिर्वृत्तये गृहस्थैश्शमदमादय उपादेयाः, उत नेति संशयः गृहस्थानामान्तरबाह्यकरणव्यापाररूपकर्माङ्गकत्वाद्विद्यायाः, तद्विपरीतरूपशमदमाद्युपादानासामर्थ्यादूर्ध्वरेतस्सु कर्मरहितेषु शमादिविनियोगो भविष्यति; यथा यज्ञादिविनियोगः कर्मवत्सु गृहस्थेषु तस्मादनुपादेयाश्शमादय इति पूर्वः पक्षः राद्धान्तस्तु - “तस्मादेवंविच्छान्तो दान्त उपरतस्तितिक्षुस्समाहितो भूत्वाऽऽत्मन्येवात्मानं पश्येत् “इति सामान्येन विद्याङ्गतया विनियोगात् गृहस्थैरप्युपादेयाः न च कर्मवतां तेषां शमाद्युपादानासामर्थ्यम्; भिन्नविषयत्वाच्छमादेः विहितेषु हि कर्मसु करणव्यापारः; अविहितेषु प्रयोजनशून्येषु च शमदमादयः अतश्शमादिविनियोगो यज्ञादिविनियोगवन्न सङ्कोचमर्हतीति सूत्रार्थस्तु - यद्यपि गृहस्थो यज्ञादिकर्मसु विनियुक्तः, तथापि तु शमदमाद्युपेतस्स्यात्; कुतः? “शान्तो दान्तः” इत्यादिना तद्विधेः तदङ्गतया - विद्याङ्गतया विद्यानिष्पत्तये तेषामवश्यानुष्ठेयत्वाच्च एकाग्रतानिष्पाद्यत्वाच्छमदमादिभिरेव विद्यानिष्पत्तिरित्यर्थः यज्ञादिकर्माण्यपि पापनिबर्हणद्वारेणैकाग्रताम् आपादयन्तीत्यभिप्रायः ॥ इति शमदमाद्यधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.6 शमदमाद्यधिकरणम्\nगृहस्थो विहितकर्मव्यापृतोऽपि \"शान्तो दान्तः\" इत्यादिना शमदमादिविधेस्तद्युक्तः स्यात्। विद्यानिष्पत्तये शमदमादीनामवश्यानुष्ठेयत्वात्; शान्त्युपरतिप्रभृतिभिर्विना विद्यानिष्पत्त्यनुपपत्तेः।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.6 शमदमाद्यधिकरणम्\n।। शमदमाद्यपेतः स्यात्तथाऽपि तु तद्विधेस्तदङ्गतया तेषामवश्यानुष्ठेयत्वात् ।। 27 ।। सङ्गतिः पूर्वपक्षोत्थानमुखेन स्फुटा, किं विद्यानिष्ठस्य गृहस्थस्य शमादीन्युपादेयानि, उत नेति, किं यज्ञादीनां शमादीनां च विरोधोऽस्ति नेति, किमत्र विधीयमाना करणव्यापारोपरतिरूपा शान्तिर्यज्ञादिव्यतिरिक्त्तव्यापारशान्तिः, उत सर्वव्यापारशान्ति, सर्वशान्तिश्चेद्विरोधादनुपादेयानि, न चेदविरोधात् गृहस्थस्याप्युपादेयानि । यद्यपीत्यादि - विहितत्वाद् दृष्टमुखेनोपकारकत्वाच्च शमाद्यनुष्ठेयमित्यर्थः । अविहितेषु प्रयोजनशून्येषु चेति - शरीरधारणार्थमितभोजनादिव्यावृत्त्यर्थं प्रयोजनशून्येष्वित्युक्त्तम्, यद्वा अविहितेषु- अविहिताप्रतिषिद्धेषु, प्रयोजनशून्येषु मुमुक्षोः प्रयोजनशून्यानि काम्यकर्माणि तेष्वित्यर्थः । परे त्विदं सूत्रं पूर्वाधिकरणेऽन्तर्भाव्यं व्याचक्षते, \"यज्ञेन विविदिषन्ति, इति वर्त्तमानापदेशतया न यज्ञादिविधिः, किन्तु यज्ञादिपरिकरवती महाभागा विद्येति विद्यास्तुतिरित्याशङ्क्य एवं यज्ञाद्यनपेक्षायामपि शमाद्युपेतः स्यात् शमादीनां विदानाद्विहितानामवश्यानुष्ठेयत्वात् यज्ञादीनि चानुष्ठेयानि; विविदिषासंयोगस्याप्राप्तत्वेन विहितत्वात्, तानि बाह्यतराणि, शमादीनि तु प्रत्यासन्नसाधनानि इति शङ्का तावदयुक्त्ता, यमाद्यपेक्षया शमादेर्विरोधाभावात्तत्तश्च तथाऽपीति वैयर्थ्यं,विविदिषासंयोगस्य्राप्राप्ततया यज्ञादेरप्यनुष्ठेयत्वभविवक्षितमशाब्दं च, पूर्वसूत्रविवक्षितस्यात्र कथनमिति चेन्न, ततोऽपि वरं पूर्वसूत्रस्य स्तुत्यर्थतापरत्वं विहाय विविदिषासंयोगसमर्थनपरतया व्याख्यानम्, विविदिषार्थत्वं चायुक्त्तमित्युक्त्तम्, तदभ्युपगम्म्रपि यज्ञादीनां शमादीनां चोपादेयतासमर्थनस्य मिथस्तादर्थ्याभावात्सूत्रद्वयस्यैकाधिकरण्यमयुक्त्तम् ।। 27 ।।\n।। शमदमाद्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.6 शमदमाद्यधिकरणम्\n16. यज्ञादिव्यापृतत्वादनिभृतकरणे सर्वकालं गृहस्थे  \nशान्त्यादीनामयोगात्तदितरविषयास्ते गुणा इत्ययुक्तम् ।  \nप्रव्रज्यादिस्थितानामपि तदुपधिकानेकधर्मप्रवृत्तेः  \nतत्सर्वं सह्यते चेत्सह तदपि फलाद्युज्झनञ्चात्र तुल्यम् ॥\n17. प्रज्ञातस्वापराधाः प्रभुमनुतपने लोकसिद्धैरुपायैः  \nआत्मार्हैरर्चयन्तः क्रमशमितरुषस्तस्य सेवां लभन्ते ।  \nइत्थं नश्शास्त्रसिद्धैरिदमनिदमिति स्वाधिकारैर्विभक्तै-  \nर्निष्प्रत्यूहः प्रसादो निरुपधिसुहृदश्श्रीधरस्याधिगम्यः ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.6 शमदमाद्यधिकरणम्\n16. अत्र सङ्गतिर्भाष्ये एव सुव्यक्तमुच्यते 'गृहस्थस्य शमदमादीन्यप्यनुष्ठेयानि उत नेति चिन्तायाम्' इति । तदर्थविचारस्तु - किं विद्यानिष्ठस्य गृहस्थस्य शमदमादीन्युपादेयानि उत नेति । किं यज्ञादीनां शमदमादीनाञ्च विरोधोऽस्त्युत नेति । किमत्र विधीयमाना करणव्यापारोपरमरूपा शान्तिर्यज्ञादिव्यतिरिक्तव्यापारशान्तिरुत सर्वव्यपारशान्तिः । अत्र पूर्वपक्षमुपन्यस्य निराकरोति - यज्ञादीति । अयं किल पूर्वपक्षसिद्धान्तसंग्रहः । यज्ञादिकर्मणां करणव्यपाररूपत्वात् शमादीनां तदुपरमत्वाच्च गृहस्थे शमदमादीनामभाव इति पूर्वः पक्षः । तर्हि प्रव्रज्यादिनिष्ठेष्वपि तत्तदाश्रमनियततत्तद्व्यापारभूयस्त्वात् तत्रापि शमदमादिर्न स्यात् तत्र विहितव्यतिरिक्तविषयत्वे शमदमादिरूपस्योपरमस्योक्ते गृहस्थेऽपि शमदमादिर्विहितव्यतिरिक्तविषयव्यपारोपरम इति समस्समाधिरिति सिद्धान्तः । शब्दान्वयस्तु - यज्ञादिव्यापृतत्वात् सर्वकालमनिभृतकरणे गृहस्थे शान्त्यादीनां अयुक्तत्वात् गृहस्थव्यावृत्तविषयास्ते शान्त्यादयो गुणा इत्युक्तम् । सन्न्यासाश्रमस्थितानामपि तत्तदाश्रमोचितानेकधर्मप्रवृत्तेः । विधिबलात् तत्सर्वं करणव्यापाररूपमपि सह्यते चेत्, सह तदपि गृहस्थाश्रमादिप्रयुक्तं कर्मापि तुल्यन्यायेन सहस्व । तैः प्रव्रज्यादिनिष्ठैः फलसङ्गकर्तृत्वत्यागेनैव कर्मानुष्ठीयत इति चेत्, तद् गृहस्थेऽपि समानमिति न वैषम्यसिद्धिः ॥17. पूर्वं भगवदपराधादिप्रसक्तानामधिकारिणां तदनुरूपप्रायश्चित्तरूपकर्मानुष्ठानेन भगवन्तं प्रसाद्य फलप्राप्तौ लोकदृष्टप्रक्रियया शिष्याणां विश्वासमातनोति - प्रज्ञातेति । लोके हि प्रज्ञातस्वापराधास्सेवकाः पश्चादनुतापे सति लोकसिद्धैरेव उपायैस्स्वाधिकारानुरूपैरर्चयन्तः क्रमेण शमितरुषस्तस्य सेवाफलं लभन्ते । इत्थमस्माकमपि इदं कर्तव्यमिदमकर्तव्यमिति स्वाधिकारैः विभक्तैः कर्मभिर्निरुपधिसुहृदश्श्रीधरस्य निष्प्रत्यूहः प्रसादस्तत्परैरध्यात्मविद्भिरधिगम्य इत्यन्वयः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.6 शमदमाद्यधिकरणम्\nगृहस्थेषु विद्या यज्ञादिवत् तदविरोधेन शमादीन्यप्यपेक्षत इति निरूपणात्संगतिः। यज्ञादिमत्सु गृहस्थेषु विद्याशमाद्यपेक्षा नवेति यज्ञादीनां शमादीनां च विरोधसद्भावाभ्यां संशये यज्ञादीनां बाह्यान्तरव्यापाररूपत्वात् बाह्यन्तरकणव्यापारोपरमरूपत्वेन तद्विरुद्धत्वात् न तानि गृहस्थैरनुष्ठोयानीति पूर्वपक्षः। यद्यपि गृहस्थः कर्मसु प्रवृत्तः, तथाऽपि सविद्वान् शमदमाद्युपेतः स्यात् 'शान्तोदान्तउपरतस्तितिक्षुस्समाहितो भूत्वाऽऽत्मन्येवात्मानं पशेय'दिति विद्यांगतया तेषामपि विधानात् निरन्तरस्मृतिसन्तानविद्योत्पत्तेश्चित्तसमाधानसाध्यत्वेन विद्यानिर्वृत्तये तेषामप्यनुष्ठेयत्वाच्च। न च विरोः। विहितेषु यज्ञादिषु करणव्यापारः, अविहितेषु निष्फलेषु तदुपशम इति विषयभेदेनाविरोधात्।। संग्रहकारिके।। शमाद्या नोपपद्यन्ते यज्ञादिव्यग्रचेतसः। तस्मान्न तदुपेतस्स्याद्गृहस्थस्सन्नुपासकः।। यज्ञादिकं सर्वतोऽपि स्युरन्यत्र शमादयः। तस्मात्तेनाप्यनुष्ठेया विधर्द्दष्टोपकारतः।। इति शमदमाद्यधिकरणम्।।6।।"
                            }
                        ]
                    },
                    {
                        "verse_number": 47,
                        "original_text": "Adhikarana 3.4.7 सर्वान्नानुमत्यधिकरणम्\nसर्वान्नानुमतिश्च प्राणात्यये तद्दर्शनात्॥3.4.28॥\nअबाधाच्च॥3.4.29॥\nअपि स्मर्यते॥3.4.30॥\nशब्दश्चातोऽकामकारे॥3.4.31॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.7 सर्वान्नानुमत्यधिकरणम्\nवाजिनां छन्दोगानां च प्राणविद्यायाम् \"न ह वा अस्यानन्नं जग्धं भवति नानन्नं परिगृहितं भवति\" \"न ह वा एवंविदि किञ्चनानन्नं भवति\" इति प्राणविदः सर्वान्नानुमतिः सङ्कीत्यर्ते किमियं प्राणविद्यानिष्ठस्य सर्वान्नानुमतिः सर्वदा, उत प्राणात्ययापत्ताविति विशये विशेषानुपादानात्सर्वदा इति प्राप्त उच्यते- प्राणात्यये इति चशब्दोऽवधारणे, प्राणात्ययापत्तावेवेत्यर्थः कुतः? तद्दर्शनात् दृश्यते ह्यन्यत्र ब्रह्मविदामपि प्राणात्ययापत्तावेव सर्वान्नाभ्यनुज्ञा, किं पुनः प्राणविदः उषस्तः किल चाक्रायणो ब्रह्मविदग्रेसरो मटचीहतेषु कुरुषु दुर्भिक्षदूषितेष्विभ्यग्रामे वसन्ननशनेन प्राणसंशयमाषन्नो ब्रह्मविद्यानिष्पत्तये प्राणानामनवसादमाकाङ्क्षमाण सभ्यं कुल्माषान् स्वादन्तं भिक्षमाणस्तेन चोच्छिष्टेभ्योऽन्ये न विद्यन्त \"आहारशुद्धौ सत्त्वशुद्धिः सत्त्वशुद्धौ ध्रुवा स्मृतिः\" इति ब्रह्मविद्योत्पत्तावाहारशुद्धिविधानाबाधादपि ब्रह्मविदां सर्वान्नीनत्वमापद्विषयमवगम्यते एवं ब्रह्मविदामतिशयितशक्त्तीनामपि सर्वान्नीनत्वस्यापद्विषयत्वात् प्राणविदोऽलपशक्त्तेः सवर्ान्नानुमतिरापद्विषयैव। 29।\nअपि चापद्विषयमेव सर्वान्नीनत्वं ब्रह्मविदामन्यषां च स्मयर्ते \"प्राणसंशयमापन्नो योऽन्नमत्ति यतस्ततः लिप्यते न स पापेन पद्मपत्रमिवाम्भसा\" इति। 30।\nयतो ब्रह्मविदामन्येषां च सर्वान्नीनत्वमापद्विषयमेव; अत एव सर्वेषामकामकारे शब्दः कामकारस्य प्रतिषेधकः शब्दो वर्तते, अस्ति हि कठानां संहितायां कामकारस्य प्रतिषेधकः शब्दः, \"तस्माद्व्राह्मणः सुरां न पिबति पाष्मना नोत्सृजा इति\" इति पाप्मना संम्पृष्टो न भवानीति मत्वा ब्राह्मणः सुरां न पिबतीत्यर्थः। 31।\n।। सर्वान्नानुमत्याधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.7 सर्वान्नानुमत्यधिकरणम्\nवाजिनां छन्दोगानां च प्राणविद्यायां “न ह वा एवंविदि किञ्चनानन्नं भवति” इति सर्वान्नानुमतिस्सङ्कीर्त्यते किं प्राणविदस्सर्वान्नानुमतिस्सर्वदा, उत प्राणात्ययापत्ताविति संशयः अविशेषात्सर्वदेति पूर्वः पक्षः अतिशयितशक्तेर्ब्रह्मविदोऽपि उच्छिष्टपरिग्रहणभक्षणयोः प्राणात्ययापत्तावेव दर्शनादल्पशक्तेः प्राणविदः किं पुनरिति प्राणात्ययापत्तावेवेति राद्धान्तः सूत्रार्थस्तु - चशब्दोऽवधारणे; प्राणविदस्सर्वान्नानुमतिः प्राणात्यय एव; कुतः? तद्दर्शनात् अतिशयितशक्तेर्ब्रह्मविदः प्राणात्यय एव सर्वान्नानुमतिदर्शनात् ॥\n\"आहारशुद्धौ सत्त्वशुद्धिस्सत्त्वशुद्धौ ध्रुवा स्मृतिः\" इत्याहारशुद्धिविधेरबाधाच्च प्राणात्यय एव ॥\nप्राणसंशयमापन्नो योऽन्नमत्ति यतस्ततः लिप्यते न स पापेन पद्मपत्रमिवाम्भसा ॥ इति प्राणसंशय एव सर्वान्नानुमतिः स्मर्यते च ॥\nयतस्सर्वान्नानुमतिः प्राणात्यये; अतोऽकामकारे शब्दश्च कामकारस्य प्रतिषेधकशब्दश्चोपपद्यत इत्यर्थः ॥ अस्ति हि कठानां कामकारप्रतिषेधकश्शब्दः “तस्माद्ब्राह्मणस्सुरां न पिबति पाप्मना नोत्सृजा” इति पाप्मना संस्पृष्टो न भवानीति मत्वा सुरां न पिबतीत्यर्थः इति सर्वान्नानुमत्यधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.7 सर्वान्नानुमत्यधिकरणम्\nप्राणविद्यानिष्टस्य \"न ह वा एवं विदि किंचनानन्नं भवति\" इति सर्वान्ननुमतिर्न सर्वदा ; अपितु प्राणात्ययापत्तावेव। अतिशयितशक्तेर्ब्रह्मविदोऽप्युच्छिष्टभक्षणादिः प्राणात्ययापत्तावेवेति दर्शनात्।\n\"आहारशुद्धौ सत्वशुद्धिः\" इत्याहारशुद्धिविधेरबाधाच्च प्राणसंशय एव।\n\"प्राणसंशयामापन्नो योऽन्नमति यतस्ततः\" इत्यादिना स्मर्यते च प्राणसंशय एवेति।\n\"तस्माद्बाह्मण सुरां न पिबेत् \" इति कामकारनिवृत्तिशब्दश्चात एव; यतः प्राणसंशय एव सर्वान्नानुमतिः।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.7 सर्वान्नानुमत्यधिकरणम्\n।। सर्वान्नानुमतिश्च प्राणात्यये तद्दर्शनात् ।। 28 ।। ब्रह्मविदां शमादयोऽनुष्ठया इत्युक्त्तम्, तत्र भोजननियमरूपः शमविशेषोऽस्ति नेति विचार्यत इति सङ्गतिः, प्राणविदः सर्वान्नानुमतिः किं सर्वदा? उत प्राणसंशयापत्तौ, किं ब्रह्मविद उषस्तस्य प्राणसंशये सत्युच्छिष्टानुमतिदर्शनं प्राणविदः सर्वान्नानुमतेरापद्विषयत्वमवगमयति, नेति, न\nचेत्सर्वदानुमतिः स्यात्, ब्रह्मविदोऽपि प्राणसंशयेऽनुमतिमवगमयति चेत्, कैमुत्यनीत्या प्राणविदः सर्वान्नानुमतिः प्राणसंशयापत्तावेव स्यात्, प्राणविद्यानिषंस्यापि सर्वान्नानुमतेर्दशनात् ब्रह्मविदः किं पुनर्न्यायसिद्धा सवर्ान्नानुमतिरिति पूर्वपक्षः, सूत्रं प्राणविद्यामात्रविषयम्, तथ्रापि ब्रह्मविदन्नानुमतिः पूर्वपक्षभिप्रेता । मटची- अश्मवृष्टिः, इभमर्हतीति इभ्यो हस्तिषः, कुल्मायः- माषविशेषः, ब्रह्मविदामपि सर्वान्नानुमतिः प्राणात्यये किं पुनर्दुर्बलप्राणविद्यानिष्ठस्येति कैमुत्यन्यायात् सिद्धान्तः ।। 28 ।।\n।। अबाधाच्च ।। 29 ।। पूर्वसूत्रे ब्रह्मविदनुष्ठानदर्शनात्कैमुतिमन्याय उपपादितः, अत्र ब्रह्मविद्विषयवचनेन स एव कैमुतिकन्याय उपपादितः ।। 29 ।।\n।। अपि स्मर्यते ।। 30 ।। न केवलं सर्वान्नानुमतेब्रह्मेविद आपद्विषयत्वात् प्राणविद आपद्विषयत्वं कल्प्यम्, सर्वेषामपि स्मृतौ कण्ठोक्त्तमवेति भावः ।। 30 ।।\n।। शब्दाश्चातोऽकामकारे ।। 31 ।। ब्राह्मणशब्दस्यासङ्कुचितवृत्तित्वात् ब्रह्मविदामपि इदं वाक्यं साधारणं, किं पुनः प्राणविद इति भावः । परे चापरे च सर्वान्नानुज्ञानं किं शमादिवद्विद्याङ्गं विधीयते? उत स्तुत्यर्थं सङ्कीर्त्यत इति विवार्य उपदेशस्य प्रवृविकरत्वोपपत्तेः प्राणविद्यासन्निधानादङ्गविधिः, भक्ष्याभक्ष्यशास्त्रं \"न\nहिंस्या\"दितिवद्विशेषशास्त्रबाध्यमिति पूर्वपक्षं कृत्वा विधायकाभावान्न सर्वान्ननुज्ञाविधिः, किन्तु सर्वं प्राणस्यान्नमिति विज्ञानप्रशंसार्थोऽर्थवादः, प्राणात्यये हि सर्वान्नानुज्ञा दृश्यते न सर्वदेति व्याचक्षते, तदयुक्त्तम् - सूत्रेऽर्थवादशब्दाध्याहारेण प्रतिज्ञाया वर्णनीयत्वात्, भाष्नयोक्त्तयोजनायां हि प्राणात्ययशब्देनैव प्रतिज्ञा पूर्णा । अन्ये तु किं सर्वान्नानुमतिः क्रियते? उतार्थवाद इत्युपोद्धातविचारं कृत्वा ज्यैष्ठ्यश्रैष्ट्यगुणकप्राणविद्याङ्गभूतस्य सर्वं प्राणस्यान्नमिति ज्ञानस्य फलत्वात्तदुक्त्तिरर्थवादमात्रमिति पूर्वपक्षं कृत्वा सर्वमिदं प्राणस्यान्नमिति वाक्यसामर्थ्याद्विधेः कल्प्यत्वात् अप्रतीतविज्ञानतद्विधिकल्पनायोगात् येन केनचिदन्नेन प्राणो रक्षितव्य इति विधिरिति निश्चित्य पश्चात्साक्षाद्विचारमाहुः, किमियं सर्वान्नानुमतिः सवर्दा? उत प्राणत्यये? इति, अविशेषशात् सर्वदेति पूर्वपक्षः, अप्रतिषिद्दान्नेनान्यदा रक्षणसिद्धेः प्राणात्यय इति सिद्धान्तः कृतः, तत्रोपोद्धातचिन्तायाम् अप्रतीतविज्ञानतद्विधिकल्पनगौरवं तदुक्त्तमयुक्त्तं \"स होवाच किं मेऽन्नं भविष्यति\" इत्युक्त्ते \"यत्किञ्चिदिदमाश्वभ्य आशकुनिभ्यस्तत्तेऽन्न\"मित्युकत्वा \" न ह वा एवंविदि किञ्चनानन्न\"मित्येवेविच्छब्देन वेदनस्याभिहितत्वात्, अत एवाश्रुतस्य प्राणरक्षणस्य तद्विधेश्च कल्पनमप्ययुक्त्तम् ।। 31 ।।\n।। सर्वान्नानुमत्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.7 सर्वान्नानुमत्यधिकरणम्\n18. आहारस्य व्यवस्था न भवति वचनात्प्राणविद्याधिकर्तुः  \nसामान्यस्थो निषेधो बलवति हि विधौ संकुचेदित्ययुक्तम् ।  \nअङ्गत्वेनाविधेस्स्यादनुमतिवचनं प्राणभङ्गप्रसङ्गे  \nपश्यैतत्प्राणनिष्ठादधिकमहिमनि ब्रह्मनिष्ठे ह्युषस्तौ ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.7 सर्वान्नानुमत्यधिकरणम्\n18. ब्रह्मविदां शमदमादयोऽनुष्ठेया इत्युक्तम् । तत्र भोजननियतिरूपशमविशेषोऽस्ति नेति चिन्त्यत इति सङ्गतिः । तदर्थविचारस्तु - किं प्राणविदस्सर्वान्नानुमतिस्सर्वदा उत प्राणसंशयापत्तौ । किं ब्रह्मविद उषस्तेः प्राणसंशये सति उच्छिष्टान्नभक्षणदर्शनं प्राणविदस्सर्वान्नानुमतेरापद्विषयत्वमवगमयति नेति । अत्राह पूर्वपक्षी - वचनात् प्रवृत्तिर्वचनान्निवृत्तिरिति हि लोकसिद्धोऽयं न्यायस्सर्वैरप्यनतिलङ्घनीय एव । प्राणविद्यानिष्ठे हि सर्वान्नयोग्यत्वमुच्यते । तेन निषिद्धभक्षणनिषेधः प्राणविद्यानिष्ठव्यतिरिक्तविषय एव, यथा न हिंस्यादित्यादौ सामान्यनिषेध आलभेतेति विहितव्यतिरिक्तविषय इति निर्णायते तद्वदत्रेति । इमं पूर्वपक्षमाह - आहारस्येत्यादिना । अनूद्य प्रतिक्षिपति - अयुक्तमिति । अयुक्तत्वमेवोपपादयति - अङ्गत्वेनेति । प्राणविद्यायां सर्वान्नभक्षणवचनं विद्याङ्गत्वेन विधानाभावात् प्राणात्ययप्रसङ्गेष्वनुमतिवचनमात्रमेव । तदिदं सूत्रकार एव साक्षात्प्राह - 'सर्वान्नानुमतिश्च' इति । एतस्य प्राणविद्यानिष्ठस्य सर्वान्नानुमतिवचनं प्राणात्ययविषय इत्युपपादयितुं प्राणनिष्ठादधिकमहिमनि ब्रह्मनिष्ठेऽप्युषस्तौ प्राणात्ययविषयत्वेनैव दर्शनात् कैमुत्यन्यायेनोपपादयति - पश्येति । शब्दान्वयस्तु - प्राणविद्याधिकर्तुर्वचनादाहारस्य व्यवस्था न भवति । सामान्यमात्रेण प्रवृत्तः पुनरभोज्यभोजननिषेधो बलवद्विधिदर्शनेन संकुचेदेवेत्ययुक्तम् - प्राणविद्याङ्गत्वेन विधानाभावात् । प्राणविदोऽधिकमाहात्म्यवत्युषस्तावपि 'न वाजीविष्यम्' इति प्राणभङ्गप्रसङ्गे प्राणात्ययप्रसङ्गे निषिद्धभक्षणदर्शनात् प्राणविद्यायां केवलसर्वान्नभक्षणानुमतिवचनमापद्विषयमिति कैमुत्यन्यायसिद्धम् ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.7 सर्वान्नानुमत्यधिकरणम्\nब्रह्मविद्यायां शमातयोऽनुष्ठेया इत्युक्तम्। तत्र भोजननियमरूपश्शमविशेषोऽस्ति नवेति विचार्यत इति सङ्गतिः। वाजिनां छन्दोगानां\" च प्राणविद्यायां 'न ह वा एतस्यानन्नं जग्धं भवती'ति, न ह वा एवंविदि किं चनाचन्नं भवती'ति च प्राणाविद्यानिष्ठस्य प्राणान्नानुमतिस्सङ्कीर्त्यमाणा सर्वदा भवति उत प्राणात्ययापत्तावेवेति विशये विशेषानुपादानात् सर्वदेति प्राप्तम्। ननु 'मटचीहतेषु कुरुष्वाटिक्यासह जाययोषस्तिर्हचाक्रायण इभ्यग्रामे प्रद्राणकउवास स हेभ्यं कुल्माषान् खादन्तं बिभिक्षे सहोवाच। नेतोन्ये विद्यन्ते यच्चयेम इम उपनिहिता इत्येतेषां मे देहीतिहोवाच तानस्मैप्रददो हन्तानुपानमितानुच्छिष्टं वै मे पीतं स्यादिति न स्विदेतेऽप्युच्छिष्टा इति न वा अजीविष्यमिमा नखादन्निति होवाच कामोम उदपानमिति सह खादित्वाऽतिशेषान्जायाया आजहार साग्रए सुभिक्षाबभूव तान्प्रतिगृह्य निदधौ सहप्रापस्सञ्चिहान उवाच यद्बतान्नस्य लभेमहि लभेमहि धनमात्रां राजासौ यक्ष्यते समासर्वैरार्त्विज्यैर्वृणीतोति तं जायोवाच हंतपत इमएव कुल्माषा इति तान्खादित्वाऽसु यज्ञं विततमेयाये'ति छान्दोग्ये श्रूयते। मटचीभिरश्मवृष्टिभिः कुरुदेशसस्येषु हतेषु आटिक्या अनुपजातस्तनादिव्यं- जनया जायया सह उषस्तिरिति नाम्ना प्रसिद्धश्चक्रस्यापत्यमृषिरिभ्यस्य हस्त्यारोहस्यग्रामे। प्रद्राणकः अन्नालाभात् कुत्सितां गतिं कष्टावस्थां\" प्राप्तस्सन् कदा चिमार्गवशादुवास। स किल कुल्माषात् सविशेषान् जलपक्वकुळुत्थादिकान्वा खादन्तमिभ्यं बिभक्षे। स किलेभ्य उवाच इतोऽस्मान्मया भक्ष्यमाणोच्छिष्टकुल्माषरा- शेरन्ये कुल्माषा न विद्यन्ते यच्चये यस्मिन्राशौ मदर्थं प्रक्षिप्ता इमे कुल्माषा इति। एवमुक्त उषस्तिरुवाच एतान्मह्यं देहीति। तानस्मा ऋषये प्रददौ। तत इभ्येन स्वपानाय समीपस्थमुदकं गृहीत्वा हर्षेण अनुपानमपि गृहाणेत्युक्तऋषिः प्रत्युवाच। यदीदमुदकं पिबेयं तदोच्छिष्टं मया पीतं स्यादिति। तत इभ्येन किमेते कुल्माषा नोच्छिष्टा इत्युक्त ऋषिरवाच नैवाजीविष्यमिमानषखादनेन स्वस्य प्राणसंशयापत्तिर्निवारिता भवति तावन्मात्रं खादित्वाऽवशिष्टान्जायायै ददौ। सा च प्रागेव तृप्ता तान्प्रतिगृह्यं निहितवती। ततस्स ऋषिः प्रातश्शय्यां त्वजन्नेव पुरुनरपि प्राणसंशयमापन्नः शीघ्रं याजनेन धनलिप्सया जिगमिषुस्तानेव कुल्माषान् पृष्टयाजायया खादित्वा राज्ञो यज्ञवाटं गत इति श्रुत्यर्थः। तथा 'आहारशुद्धौ सत्वसुद्धिस्सत्वशुद्धौ ध्रुवास्मृति'रिति विद्योत्पत्त्यर्थमाहारशुद्धिविधानादपि ब्रह्मविदस्सर्वान्नीनत्वमापद्विषयमवगम्यते। एवं ब्रह्मविदग्रसरस्योषस्तेरपि प्राणात्यय एव उच्छिष्टभक्षणे तदनुसारिवचनेन च द्दष्टे कथमल्पशक्तेः प्राणविदस्सर्वदासर्वान्नानुमतिस्स्यादिति चेन्नैष दोषः। 'नाविरतो दुश्चरितान्नाशांतो नासमाहित-। नाशान्तमानसोवाऽपि प्रज्ञानेनैव माप्नुया'दिति ब्रह्मविदो विद्यांगत्वेन दुश्चरितव्यावृत्तिविधानेऽपि 'न कांचन परिहरेत्तद्व्रत'मिति वामदेव्योपासकस्य सर्वस्त्र्यपरिहारानुमतिवत् प्राणविदस्सर्वान्ननुमत्युपपत्तिरिति। एवं प्राप्ते सिद्धान्तः-- नतावत्सर्वान्ननुमतौ विधिस्श्रूयते। कसंशयमापन्नो योऽन्नमत्ति सतस्ततः। लिप्यते न स पापेन पद्वपत्रमिवाम्भसे'त्यादीन्यापद्येव सर्वान्नानुमतिविषयाणि द्दशयन्ते। वैदिकश्च शब्द- कामकारनिवृत्तिप्रयोजनो द्दश्यते 'तस्मात् ब्राह्मणस्सुरां न पिबे'दित्यादिः। अतस्तदनुसारेण प्राणविदोऽप्यापद्विषयैव सर्वान्नानुमतिरुच्यत इति कल्पनीयमिति।। संग्रहकारिके।। सर्वान्नानुमत्तिः प्राणविद्यानिष्ठस्य योच्यते। सात्वापद्येव विज्ञेया पृष्टा ब्रह्मविदोऽपि या।। सामान्यवचनानां च न बाध उपपद्यते। अतस्तदनुसारेणाप्यापद्विषयतोचिता।। इति सर्वान्नानुमत्यधिकरणम्।।7।।"
                            }
                        ]
                    },
                    {
                        "verse_number": 48,
                        "original_text": "Adhikarana 3.4.8 विहितत्वाधिकरणम्\nविहितत्वाच्चाश्रमकर्मापि॥3.4.32॥\nसहकारित्वेन च॥3.4.33॥\nसर्वथापि च एवोभयलिङ्गात्॥3.4.34॥\nअनभिभवं च दर्शयति॥3.4.35॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.8 विहितत्वाधिकरणम्\nयज्ञादिकर्माङ्गिका ब्रह्मविद्येत्युक्त्तम्, तानि च यज्ञादीनि कमर्ाण्यमुमुक्षुण केवलाश्र मिणाऽप्यनुष्ठेयानि, उत नेति चिन्तायां, विद्याङ्गानां सतां केवलाश्रमिशेषत्वे नित्यानित्यसंयोगविरोधः प्रसज्यत इति यज्ञादीनां केवलाश्रमधर्मत्वं न सम्भवति इति प्राप्त उच्यते- \"आश्रमकर्मापि इति आश्रमस्यकर्मापि भवति; केलाश्रमिणामप्यनुष्ठेयानीत्यर्थः कुतः? \"यावज्जीवप्रग्निहोत्रं जुहोति\" इत्यादिना विहिवत्वात्- जीवननिमित्ततया नित्यवद्विहितत्वादित्यर्थः तथा विद्याङ्गतया च \"तमेतं वेदानुवचनेत\" इत्यादिना विहितत्वाद्विद्याशेषतयाऽप्यनुष्ठेयानीत्याह-। 32।\nविद्योत्पत्तिद्वारेण विद्यासहकारितयाऽप्यनुष्ठेयानिः अग्निहोत्रादीनामिव जीवनाधिकारस्वार्गाधिकारवद्वि नियोगपृथक्त्वेनोभयार्थत्वं न विरुद्ध्यत इत्यर्थः तद्वदेव कर्मान्तरत्वमपि नास्तीत्याह -। 33।\nसर्वथा विद्यार्थत्वे आश्रमार्थत्वेऽपि त एव यज्ञादय इति प्रतिपत्तव्यम्, न कर्मस्वरूपभेद इत्यर्थः कुतः? उभयलिङ्गात्- उभयत्र श्रुतौ यज्ञादिशब्दैः प्रत्यभिज्ञाष्य विनियोगात्, कर्मस्वरूपभेदे प्रमाणभावाच्च। 34।\n\"धर्म्मेण पापमपनुदतिं\" इत्यदिभिश्च तानेव यज्ञादिधर्म्मान्निर्द्दिश्य तैर्विद्याया अनभिभवं पापकर्मभिरुत्पत्तिप्रतिबन्धाभावं दर्शयति अहरहरनष्ठीयमानैर्हि यज्ञादिभिर्विशुद्धेऽन्तःकरणे प्रत्यहं प्रकृष्यमाणा विद्योत्पद्यते, अतस्ते एवोभयत्र यज्ञादयः\n।। विहितत्वाधिकरणम् समाप्तम्।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.8 विहितत्वाधिकरणम्\nकिं यज्ञादयो विद्याङ्गभूताः केवलाश्रमस्याप्यङ्गभूताः, उत नेति संशयः केवलाश्रमस्याप्यङ्गत्वे नित्यानित्यसंयोगरूपविरोधः प्रसज्यत इति नाङ्गभूताः केवलाश्रमस्येति पूर्वः पक्षः राद्धान्तस्तु - यदैकेनैव विनियोगेनोभयाङ्गत्वमिष्यते; तदा नित्यानित्यसंयोगविरोधः इह तु “यावज्जीवमग्निहोत्रं जुहुयात् “तमेतं वेदानुवचनेन ब्राह्मणा विविदिषन्ति यज्ञेन दानेन” इति विनियोगपृथक्त्वेन विरोधः परिह्रियते; यथाऽग्निहोत्रादीनामेव कर्मणाम् जीवनाधिकारकामनाधिकारयोरिवाधिकारभेदस्यास्फुटत्वात्तत्स्फुटीकरणाय पुनरिह चिन्त्यते सूत्रार्थस्तु -”यावज्जीवमग्निहोत्रं जुहुयादित्यादिना केवलगृहस्थाश्रमिणो जीवननिमित्ततया विहितत्वादेव यज्ञादि केवलाश्रमकर्मापि ॥\n\"तमेतं वेदानुवचनेन\" इत्यादिना विद्यासाधनत्वेन विहितत्वाच्च विद्यासहकारित्वेन चानुष्ठेयं यज्ञादिकर्म विनियोगपृथक्त्वेन विरोधः परिह्रियत इत्यभिप्रायः ॥ ३३ ॥\nसर्वथापि - उभयत्र विनियोगेऽपि त एव यज्ञादयः कुतः? उभयलिङ्गात् - उभयत्र प्रत्यभिज्ञानाख्यलिङ्गात् ॥\n“धर्मेण पापमपनुदति” इत्यादिभिश्च यज्ञादिधर्मान्निर्दिश्य तैर्विद्यायाः अनभिभवं - पापकर्मभिरुत्पत्तिप्रतिबन्धाभावं दर्शयति अत उभयत्र विनियोगात्केवलाश्रमिणां मुमुक्षूणां चानुष्ठेया यज्ञादयः ॥ इति विहितत्वाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.8 विहितत्वाधिकरणम्\nयज्ञादिकर्म \"यावज्जीवमग्निहोत्रम्\" इत्यादिना विहितत्वात् विद्यारहितकेवलाश्रमिणामप्यनुष्ठेयम्।\n\"तमेतं वेदानुवचनेन\" इत्यादिश्रुतेर्विद्याङ्गतया विधेर्विद्यासहकारित्वेन विदुषा चानुष्ठेयम्।\nउभयत्र विनियोगेऽपि यज्ञादयस्त एव, उभयत्र प्रत्यभिज्ञानाख्याल्लिङ्गात्। कर्मस्वरूपैक्येऽपि विनियोगपृथक्त्वेन न विरोधः।\n\"धर्मेण पापमपनुदति\" इति विद्योत्पत्तिबन्धकपापनिवर्तनेन विद्याया अनभिभवं कर्मानुष्ठानकार्यं च दर्शयति।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.8 विहितत्वाधिकरणम्\n।। विहितत्वाच्चाश्रमकर्मापि ।। 32 ।। अवान्तरसङ्गतिमाह - यज्ञादीति । परमप्रकृतेन सङ्गतिरित्यर्थः । किं विद्याङ्गभूतान्याश्रमकर्माणिकेवलाश्रमिणोऽप्यनष्ठेयानि, नेति, किमेषां विद्याङ्गत्वे केवलाश्रसाङ्कत्वं सम्भवति, नेति, किं केवलाश्रमाङ्गत्वे नित्यानित्यसंयोगविरोध। प्रसज्यते नेति, आश्रमाङ्गत्वे विद्याङ्गत्वे च कर्मान्तरत्वमस्ति, नेति च, कर्मान्तरत्वे सत्यनेकस्य कर्मणो विनियोगपृथकत्वभावेन नित्यानित्यसंयोगविरोधप्रसङ्गेन केवलाश्रमाङ्गत्वासम्भवादमुसुक्षोरननुष्ठेयानि, कर्मान्तरत्वं नास्ति चेद्विनियोगपृथकत्वेन नित्यानित्यसंयोगविरोधाभावात् केलाश्रमाङ्गत्वसम्भवात् केलाश्रमिणोऽप्यनुष्ठेयानि । नित्यानित्यसंयोगविरोध इति - यावज्जीवमनुष्ठानं मोक्षेच्छानुगुणमनुष्ठानं च विरुद्धमित्यर्थः । केवलाश्रमधर्म्मत्वं- सुमुक्षारहिताश्रधर्मत्वम् । आश्रमीति पाठो दृष्टश्चेत् केवलशब्दोऽमुसुक्षुपरः । अनुष्ठेयानीत्यर्थ इति - यज्ञादीनि कर्माणि इत्यध्याहारः । अनेन सङ्गतमुवरसूत्रार्थमाह - तथाचेति ।। 32 ।।\n।। सहकारित्वेन च ।। 33 ।। समुच्छयव्यावृत्त्यर्थं विद्योत्पत्तिद्वारेणेत्युक्त्तम्, नित्यानित्यसंयोगविरोधमाशङ्कयाह - अग्निहोत्रादीनामिवेति । विनियोगपृथकत्वेन विनियोगः- शेषत्वज्ञापविधिः, विनियोगपृथकत्वदर्शनेन नित्यानित्यसंयोगविरोधपरिहारः सूत्रद्वयफलम्, न त्वेकस्य - विनियोगद्वैकेनादर्शितत्वात् । उत्तरसूत्रकृत्यमाह - तद्वदिति ।। 33 ।।\n।। सर्वथाऽपि त एवोभयलिङ्गात् ।। 34 ।। अग्निहोत्रशब्दस्य तुल्यत्वेऽपि कुण्डपायिनामयनाग्निहोत्रे \"मासमग्निहोत्रं जुहोति\" इति विहिते स्वरूपभेदो दृश्यत इत्यत्राह - कर्मस्वरूपभेदे प्रमाणाभावाच्चेति । कर्मान्तरत्वव्युदासस्य तन्त्रेणानुष्ठानं फलम् ।। 34 ।।\n।। अनभिभवं च दर्शयति ।। 35 ।। आदिशब्दो यज्ञादिवाक्यपरः, अङ्गत्वं वदता \"यज्ञेन दानेन\" इत्यादिना यज्ञादिधर्मा निर्दिष्टाः, अङ्गत्वेन किञ्चित्कारं वदद्वाक्यमपि यमादिपर्यायशब्देन निर्दिशतीत्यर्थः, दर्शयति श्रुतिरिति शेषः । किञ्चित्कारं विवृणोति - अहरहरिति । सर्वापेक्षेति विद्याङ्गत्वमुक्त्तम्, \"सहकारित्वेन च\" इति फलविरोधिनिरसनेन समसमुच्चय उक्त्त इत्यन्ये । विद्याया एव प्रतिबन्धकनिवर्त्तनशास्त्रवंशात् ब्रह्मप्राप्तेनिर्त्यतया साध्यत्वानुपपत्तेः, सहभावश्रवणस्याऽङ्गभावविषयतया अन्यथा सिद्धत्वात्तथा विभागकल्पनमयुक्त्तम्, सूत्रभेदस्तु शङ्काभेदनिबन्धनः, \"उभयलिङ्ग\"दिति \"तमेतं वेदानुवचनेन\" \"अनाश्रितः कर्मफल\"मित्यादि श्रुतिलिङ्गात् स्मृतिलिङ्गाच्च सिद्धवज्ज्ञानरूपादित्याहुः, ततोऽपि श्रुतावेव वाक्यद्वये प्रत्यभिज्ञापनपरत्वं युक्त्तम् अनन्यत्वस्य साध्यत्वात् ।। 35 ।।\n।। विहितत्वाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.8 विहितत्वाधिकरणम्\n19. वर्णादेः कर्मणां हि श्रुतिभिरभिदधे ब्रह्मविद्याङ्गभावः  \n तस्मादब्रह्मनिष्ठे तदननुसरणात्स्वैरितैवास्तु मैवम् ।  \n नित्यत्वस्यापि सिद्धेस्तदुचितविनियुक्त्यन्यभावानुसारात्  \n तन्त्रं काम्याग्निहोत्रादिवदिह परविन्नित्यवर्गेऽपि योज्यम् ॥"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.8 विहितत्वाधिकरणम्\n19. अत्र सङ्गतिर्भाष्ये 'यज्ञादिकर्माङ्गिका ब्रह्मविद्येत्युक्तम् । तानि च यज्ञादीनि कर्माण्यमुमुक्षुणा केवलाश्रमिणाप्यनुष्ठेयानि उत नेति चिन्तायाम्' इति । तदर्थविचारस्तु - किं विद्याङ्गभूतान्याश्रमकर्माणि केवलाश्रमिणाप्यनुष्ठेयानि उत नेति । किमेषां विद्याङ्गत्वे केवलाश्रमाङ्गत्वं सम्भवति नेति । किं केवलाश्रमाङ्गत्वे नित्यानित्यसंयोगविरोधः प्रसज्यते नेति । अत्र पूर्वपक्षमनुवदति - वर्णादेरिति । 'यज्ञेन' इत्यादिवाक्येन वर्णादेः कर्मणो ब्रह्मविद्याङ्गभावोऽभिदधे । तस्मात् अब्रह्मनिष्ठे ब्रह्मविद्याऽभावेन ब्रह्मविद्याङ्गकर्माननुसरणात्स्वैरित्वमेवास्तु । अत्रोत्तरम् - मैवमिति । तत्र हेतुमाह - नित्यत्वस्येति । इत्थं किल तान्त्रिकमर्यादा - यानि कर्माण्येकत्र विनियुज्यन्ते तान्यन्यत्रापि विधिना विनियुक्तानि चेद् विनियोगपृथक्त्वादेवोभयत्रान्वयसिद्धिरिति । विनियुक्त्यन्यभावानुसारात् विनियुक्त्यन्तरादित्यर्थः । अत्र चानुष्ठानं तन्त्रमेव भवति । यत्र हि देशकालाद्यैक्येन पृथगनुष्ठानं कर्तुं न शक्यते तत्र तन्त्रेणानुष्ठानमिति तान्त्रिकप्रक्रिया । उक्तार्थे सम्प्रतिपन्नदृष्टान्तमाह - काम्येति । काम्याग्निहोत्रमनुष्ठीयमानं नित्यसिद्धिमपि करोतीति हि मर्यादा । एतच्च परविदां नित्यवर्गेऽपि योज्यमित्याह - इहेति । अध्यात्मविदां नित्यानुष्ठानं हि ब्रह्मविद्याङ्गभावेन तत्सिद्धिमपि तन्त्रेण करोतीत्यर्थः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.8 विहितत्वाधिकरणम्\nयज्ञादिकर्मांगिका ब्रह्मविद्येत्युक्तम् । तानि यज्ञादीनि केवलाश्रमिण इव विदुषाऽपि सकृदेवानुष्ठेयानि उताश्रमधर्मत्वेन विद्यार्थत्वेन च द्विरनुष्ठेयानीति संशयः । यदि विद्यार्थानि यज्ञादीनि नित्याग्निहोत्रमासाग्निहोत्रवद्भिन्नानि स्युस्तदा । विद्यार्थयज्ञादिभ्यो नित्याग्नियज्ञादीनि भिन्नानि स्युः । तदा विद्यार्थयज्ञानुष्ठानेनाश्रमधर्मयज्ञाद्यनिर्वृत्तेस्तानि पृथगनुष्ठेयानीति द्विरनुष्ठानं भवेत् । यदि तु नित्याग्निहोत्रकाम्याग्निहोत्रन्यायेनैक्यं स्यात्तदा काम्यप्रयोगतः प्रसङ्गान्नित्यसिद्धेः सकृदेवानुष्ठानं भवेत् । किमत्र न्याय्यं । कर्मभेदाद्द्विरनुष्ठानमिति प्रकरणभेदात् नित्याग्निहोत्रमासाग्निहोत्रन्यायेन कर्मभेदादिति पूर्वःपक्षः ॥ सिद्धान्तस्तु - आश्रमधर्मत्वेन तावत्कर्माणि विधीयन्ते । 'यावज्जीवमग्निहोत्रं जुहोति यावज्जीवं दर्शपूर्णमासाभ्यां यजेते'ति यदेतैर्वचनैर्विद्याङ्गत्वेनापि विधीयन्ते 'तमेतं वेदानुवचनेने'त्यादिवचनैः । एवं च यान्याश्रमधर्मरूपाणि यज्ञादीनि तान्येव विद्यार्थत्वेनापि विधीयन्ते । न च नित्यानित्यसंयोगविरोधः । विनियोजकवाक्यभेदसत्त्वात् । 'खादिरो यूपो भवति खादिरं वीर्यकामस्य यूपं कुर्वीते'ति विनियोजकवाक्यभेदेनैकस्य खादिरत्वस्य क्रत्वर्थपुरुषार्थोभयरूपतायाः 'एकस्य तूभयत्वे संयोगपृथक्त्व'मिति पूर्वतंत्राधिकरणे स्थितत्वात् । न चेह प्रकरणभेदाद्भेदश्शङ्कनीयः । यज्ञादिशब्दैः प्रसिद्धयज्ञादीनामेव प्रत्यभिज्ञापनात् । इह यदि यज्ञादिकं प्रसिद्धयज्ञादिकादन्यत्स्यात् तदा किंरूपमित्यवगन्तुं न शक्यते । इष्टिपशुसोमादिरूपस्य प्रसिद्धयज्ञस्यानेकविधत्वात् । न चेह तन्मध्ये केनचित्सादृश्यमवलम्ब्य प्रवृत्तया गौण्या वृत्त्या यज्ञशब्दप्रवृत्तिनिमित्तप्राप्तेरनिवार्यत्वेन प्रसिद्धयज्ञादिभिन्नत्वमपि समर्थयितुं न शक्यते । तस्मादिह यज्ञादिशब्दानां 'यज्ञोऽध्ययनं दानमिति प्रथमः तप एव द्वितीयः, भोक्तारं यज्ञतपसां सर्वलोकमहेश्वर' मित्यादिष्विव प्रसिद्धयज्ञादिपरत्वमेव युक्तम् । अत एव 'धर्मेण पापमपनुदती'त्यादिश्रुतिः प्रसिद्धयज्ञादिधर्मान्निर्दिश्य तैरनभिभवं पापकर्मभिरुत्पत्तिप्रतिबन्धाभावं\" दर्शयति । अहरहरनुष्ठीयमानैर्यज्ञादिभिर्विशुद्धेऽन्तःकरणे प्रत्यहं प्रकृष्यमाणा विद्या विशदतरावभावसोत्पद्यते । अतो यज्ञादिभेदाभावाद्विद्यार्थप्रयोगैरेव प्रसङ्गादाश्रमार्थसिद्धेः सकृदेवानुष्ठानम् । अत एव काम्याग्निहोत्रप्रयोगान्नित्याग्निहोत्रस्य प्रसङ्गात्सिद्धेर्न द्विरनुष्ठानमिति ॥ संग्रहकारिके ॥ विद्यार्थमाश्रमार्थं भिन्ना यज्ञादयो वाच्याः । प्रकरणभेदात्तेन द्विरनुष्ठानं भवत्येषाम् ॥ मैवं यज्ञादिशब्देन प्रत्यभिज्ञानदार्ढ्यतः । नास्ति भेदस्ततस्तेषां न भवेद्द्विरनुष्ठितिः ॥ इति विहितत्वाधिकरणम् ॥8॥"
                            }
                        ]
                    },
                    {
                        "verse_number": 49,
                        "original_text": "Adhikarana 3.4.9 विधुराधिकरणम्\nअन्तरा चापि तु तद् दृष्टेः॥3.4.36॥\nअपि स्मर्यते॥3.4.37॥\nविशेषानुग्रहश्च॥3.4.38॥\nअतस्त्वितरज्जयायो लिङ्गाच्च॥3.4.39॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.9 विधुराधिकरणम्\nचतुर्णामाश्रमिणां ब्रह्मविद्यायामधिकारोस्ति; विद्यासहकारिण आश्रमधर्मा इति चोक्त्तम् ये पुनराश्रमानन्तरा चर्तन्ते विधुरादयः; तेषां ब्रह्मविद्यायामधिकार्रोस्ति नवेति विषये आश्रमधर्मेतिकर्त्तव्यताकत्वाद्विद्यायाः, अनाश्रमिणां चाश्रमधर्माभावान्नास्त्यधिकारः इति प्राप्त उच्यते- अन्तरा चापि तु इति तु शब्दः पक्षव्यावृत्त्यर्थ।, चशब्दोऽवधारणे अन्तरावर्त्तमानानाम्- अनाश्रमिणामपि विद्यायामधिकारोऽस्त्येव कुतः? तद्दृष्टेः- दृश्यते हि रैक्कभीष्मसंवर्तादीनामनाश्रमिणामपि ब्रह्मविदयानिष्ठत्वम् न चाश्रमधर्मैरेव विद्यानुग्रह इति शक्यं वक्त्तुम् \"यज्ञेन दानेन तपसानाशकेन\" इति दानादीनामाश्रमेष्वनैकान्तिकानामप्यनुग्राहकत्वदर्शनात् यथोध्वर्रेतस्सु विद्यानिष्ठत्वदशॅनादग्निहोत्रादिव्यतिरिक्त्तैरेव विद्यानुग्रहः क्रियते, तथाऽनाश्रमिष्वपि विद्यादर्शनादाश्रमानियतैजर्पोषवासदानदेवताराधनादिभिर्विद्यानुग्रहः शक्यते कर्त्तुम्। 36।\nअपि चानाश्रमिणामपि जषादिभिरेव विद्यानुग्रहः स्मर्यते \"जष्येनापि च संसिद्धयेद्व्राह्मणो नात्र संशयः कुर्यादन्यन्न वा कुर्यान्मैत्रो ब्राह्मण उच्यते\" इति; संसिद्ध्येत्- जपाद्यनुगृहीतया विद्यया सिद्धो भवतीत्यर्थः। 37\nन केवलं न्यायस्मृतिभ्यामयमर्थः साधनीयः नूयते चानाश्रमनियतैधर्मर्म्मविशेषैर्विद्यानुग्रहः \"तपसा ब्रह्मचर्येण श्रद्धया विद्यवाऽऽत्मानमन्विष्येत्\" इति। 38।\nतुशब्दोऽवधारणे अतः- अनाश्रमित्वात्, इतरत् आश्रमित्वमेव ज्यायः; अनाश्रमित्वमापद्विषयम्; शक्त्तस्य चाश्रमित्वमेवोपादेयमित्यर्थः भूयोधर्म्मकाल्पधर्म्मकयोरतुल्यकार्य्यत्वात्, लिङ्गाच्च- स्मृतेरित्यर्थः स्मर्थ्यते च शक्त्तं प्रत्याश्रमस्योपादेयत्वम् \"अनाश्रमी न तिष्ठेत्तु दिनमेकमपि द्विजः\" इत्यादिना निवृत्तब्रह्मचर्यस्य मृतभार्य्यस्य चावैराग्ये सति दारालाभ आपत्। 39।\n।। विधुराधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.9 विधुराधिकरणम्\nविधुरादीनामनाश्रमिणां ब्रह्मविद्यायामधिकारोऽस्ति, नेति संशयः आश्रमधर्मेतिकर्तव्यताकत्वाद्विद्यायाः तदभावात्तेषामनधिकार इति पूर्वः पक्षः राद्धान्तस्तु - ऊर्ध्वरेतस्स्विव रैक्वादिष्वनाश्रमिषु विद्यानिष्ठत्वदर्शनादाश्रमानियतैर्जपोपवासदानादिभिरेव तेषां विद्यानुग्रहो भवतीत्यस्त्येवाधिकारः सूत्रार्थस्तु - तुशब्दात्पक्षो व्यावृत्तः चशब्दोऽवधारणे अन्तराऽपि - आश्रमानन्तरा वर्तमानानाम् अनाश्रमिणामप्यधिकारोऽस्त्येव कुतः? तद्दृष्टेः - रैक्वादिषु विद्यानिष्ठत्वदृष्टेः ॥\nअपि च अनाश्रमिणामपि जपादिभिरेव विद्यानुग्रहः स्मर्यते “जप्येनापि च संसिध्येद्ब्राह्मणो नात्र संशयः” इत्यादिना\nआश्रमानियतधर्मविशेषेण विद्यानुग्रहश्श्रूयते च “तपसा ब्रह्मचर्येण श्रद्धया विद्यया चाऽऽत्मानमन्विच्छेत्” इति ॥\nअतः - अनाश्रमित्वादितरत् - आश्रमित्वं ज्यायः, धर्मभूयस्त्वात्; लिङ्गाच्च स्मृतेश्चेत्यर्थः \"अनाश्रमी न तिष्ठेत्तु दिनमेकमपि द्विजः\" इति हि स्मर्यते तस्मादनाश्रमित्वेन विद्यानिष्ठत्वमापद्विषयमित्यभिप्रायः ॥ इति विधुराधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.9 विधुराधिकरणम्\nआश्रमानन्तरा वर्तमानो विधुरादिरनाश्रमी। तस्यापि विद्याधिकारोऽस्ति, रैक्वादिष्वनाश्रमिषु ब्रह्मविद्याधिकारदर्शनात्।\nअनाश्रमिणोऽपि जपादिना विद्यानुग्रहः स्मर्यते \"जप्येनापि च संसिध्येत् \" इति।\nआश्रमानियतधर्मविशेषैर्विद्यानुग्रहाश्च श्रूयते। \"तपसा ब्रह्मचर्येणश्रद्धया विद्यया चात्मानम् \" इत्यादिना।\nअनाश्रमित्वादाश्रमित्वं ज्यायः, धर्मभूयस्त्वात् \"अनाश्रमी न तिष्ठेत्तु \" इति स्मृतेश्च।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.9 विधुराधिकरणम्\n।। अन्तरा चापि तु तद्दृष्टेः ।। 36 ।। अवान्तरसङ्गतिमाह - चतुर्णामिति । किं विधुरादीनां ब्रह्मविद्याधिकारोऽस्ति, नेति, किं तेषां साङ्गब्रह्मविद्योपसंहारसामर्थ्यमस्ति, नेति, किमाश्रमाणां साधारणधमाङ्गिका विद्या भवेति, नेति, तपसा ब्रह्मचर्येणेत्यादिविनियोगोपवृहितं रैक्कादीनां विद्यानिष्ठत्वदर्शनं विद्यायाः साधारणकर्माङ्गकत्वमवगमयति, नेति, न चेत्साधारणधर्माङ्गकत्वासम्भवात्साङ्गविद्यापसंहारासामर्थ्येन विधुरादीनामनधिकारः, अवगमयति, चेत्साधारणधर्माभ्गकत्वेन विद्यायास्तदुपसंहारसामर्थ्याद्विधुरादीनां ब्रह्मविद्याधिकारः, विधुरः- मृतदारः, आदिशब्दोपात्त्रोकृतदारः । न चेति - आश्रमधार्मनुपपत्तौ वर्णधर्मैरनुग्रह उपपद्य इत्यर्थः, अनैकान्तिकानाम्- अनियतानाम् ।। 36 ।।\n।। अपि स्मर्य्यते ।। 37 ।। ब्राह्मणः- ब्रह्मविद्यानिष्ठः, अत्र जपादिना विद्यानुग्रहः कथं ज्ञायत इत्यत्राह - जपाद्यनुग्रहतियेति ।। 37 ।।\n।। विशेषानुग्रहश्च ।। 38 ।। विोषशब्दं समासं च व्याचष्टे - धर्मविशेषैर्विद्यानुग्रह इति । ।। 38 ।। आश्रमानियतधमैरेवानुग्रह उपपद्यते चेदाश्रमप्राप्तिक्षमैरप्याश्रमा ुपेक्ष्येरन्, ततश्च यज्ञादिश्रुतिवैयर्थ्यं स्यादित्यत्राह ।\n।। अतस्त्वितरञ् ज्यायो लिङ्गाच्च ।। 39 ।। भूयोधर्मकाल्पधर्मेकयोरतुल्यकार्यत्वादिति - शक्त्तं प्रत्यतुल्यकार्यत्वादित्यर्थः । श्रुतेरनुमापकत्वात् स्मृतिर्लिङ्गशब्देनोच्चयते, आपच्छब्दार्थमाह - निवृत्तब्रह्मचर्यस्येति । परिव्राज्यव्यावृत्त्यर्थमाह - अवैराग्ये सतीति ब्रह्मनिेष्ठष्वनुयायिवैराग्यं यद्वा गार्हस्थ्यधर्मश्रद्धा अवैराग्यम् । परे चापरे च \"अपि स्मर्यते\" इतिसूत्रं संवर्त्तादीनामाश्रमवहिष्ठनग्नचर्यास्मरणपरं व्याचक्षते, \"विशेषानुग्रहश्च\" इत्येतत् \"जप्येनैव तु संसिध्ये\"दित्यनेन साधारणधर्मविशेषैर्विद्यानुग्रसम्भवपरम् \"अनेकजन्मसंसिद्धः\" इति पूर्वकृतसुकृतैविर्द्यानुग्रहपरं च व्याचक्षते, तदयुक्त्तं- विद्यायाः साधारणधर्मानुग्राह्यत्वे नग्नचरणस्य विरुद्धत्वात्, न हि नग्नचर्या नाम सवर्ाश्रमसाधारणो धर्मः, न तु क्कचिच्चोदितः, अतः सूत्रद्वयस्य साधारणधर्मानुग्रहपरश्रुतिस्मृतिविषयत्वं युक्त्तम्, उन्मत्तचर्यास्मरणेनाश्रमानपेक्षत्वं सिध्यतीति चेत्- न, उन्मचर्यायाः \"जनेनावमतो योगी योगसिद्धिं च विन्दति\" इति जनावमानजनितयोगसिद्धये स्वप्रकर्षाच्छादनार्थत्वाद्, दृष्टे सम्भवत्यदृष्टकल्पनस्यान्याय्यत्वाद्विध्यन्तरादर्शनाच्छादनार्थतयाऽप्युपपन्नेनोन्मत्ताचरणेन विद्याया\nआश्रमनैरपेक्ष्यकल्पनायोगात्, तत्कल्पनस्य \"अतस्त्वितरज्ज्यायः\" इत्यनन्तरसूत्रविरोधादनाश्रमित्वनिषेधकवचनान्तरविरोधाच्च, \"लिङ्गाच्च\" इत्येतस्य \"अग्ने गृहपते सुगृहपतिः तेने\"ति ब्रह्मवित्पुण्यकृत्तैजसश्चेति गार्हस्थ्यस्य प्राशस्त्यगमकश्रौतलिङ्गादनाश्रमनिन्दापरस्मृतिलिङ्गाच्चेत्यर्थमाहुः, तत्र ज्यायस्त्वप्रतीतेरस्फुटत्वाच्छ्रौतलिङ्गानादरः ।। 39 ।।\n।। विधुराधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.9 विधुराधिकरणम्\n20. दारालाभे विरक्तेर्म्रदिमनि च भवेदन्तरेणाश्रमान् यः  \n तस्मिन्निश्शेषधर्मत्यजि भवतु कथं ब्रह्मविद्येति चेन्न ।  \n सामान्यैर्वर्णधर्मैर्गुणनियतियुतैस्सा हि तत्रापि साङ्गा  \n भीष्मादौ दृष्टमेतद् भवति तु वृषले गत्यभावादभावः ।।"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.9 विधुराधिकरणम्\n20. अत्र भाष्ये सङ्गतिरुक्ता, 'चतुर्णामाश्रमिणां ब्रह्मविद्यायामधिकारोऽस्ति, विद्यासहकारिण आश्रमधर्मा इति चोक्तम् । ये पुनराश्रमानन्तरा वर्तन्ते विधुरादयस्तेषां ब्रह्मविद्यायामधिकारोऽस्ति नवेति विशये' इति । तदर्थविचारस्तु - किं विधुरादीनां ब्रह्मविद्यायामधिकारोऽस्ति नेति । किं तेषां साङ्गब्रह्मविद्योपसंहारसामर्थ्यमस्ति नेति । किमाश्रमसाधारणधर्माङ्गिकापि विद्या सम्भवति नेति । 'तपसा ब्रह्मचर्येण' इत्यादिविनियोगोपबृंहितं रैक्वादीनां विद्यानिष्ठत्वदर्शनं विद्यायास्साधारणधर्माङ्गकत्वमवगमयति नेति । अत्र पूर्वपक्षमाह - दारालाभ इति । दारालाभभावे परिव्राजकाश्रमप्राप्त्यनुरूपविरक्त्यभावे च मध्ये तिष्ठन्नन्तरेणाश्रमान् यो भवति - आश्रमशून्यो भवति य इत्यर्थः । तस्मिन्नधिकाराभावान्निश्शेषकर्मानुष्ठानशून्ये कथं भवति ब्रह्मविद्याधिकार इत्याशङ्का । तां निराकरोति - नेति । मा भूदाश्रमधर्मः, सामान्यैरेव वर्णधर्मैः फलसङ्गकर्तृत्वादिपरित्यागात्मकगुणनियतियुतैः सा ब्रह्मविद्या तस्मिन्नधिकारिणि साङ्गा भवत्येव । न केवलमस्माभिः परिकल्प्यते, किंतु गाङ्गेयादिषु दृष्टमेतदित्याह - भीष्मादाविति । तर्हि शूद्रेऽप्यधिकारः किं न स्यादित्याशङ्क्यापशूद्राधिकरणे शूद्राधिकारनिषेधस्य दृष्टत्वात्तस्य ब्रह्मविद्यायामनधिकार एव । विधुरादीनां वेदाध्ययनादिविद्यानुष्ठानौपयिकबहुधर्मदर्शनाच्चाधिकारोऽस्तीति, न शूद्रस्य तादृशं कर्म बहुप्रमाणनिषेधादिति भावः ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.9 विधुराधिकरणम्\nआश्रमधर्मांकिकाविद्येत्युक्तम्। अनाश्रमिणामपि विद्याधिकारस्समर्थ्यत इति सङ्गतिः। मृतपत्नीकाये ये पुनः गुरुकुलातभिसमावृत्याकृतविवाहाः\" तेषामाश्रमानन्तरास्थितानां विद्याधिकारोऽस्ति नवेति विद्यानुग्रहार्थं यज्ञाद्यभावात् शाधारणयधर्मसद्भावाच्च संशये पूर्वपक्षः। नास्त्यधिकारः, विद्यानुग्राहककर्माभावात्। न च साधारणधर्मैस्तदनुग्रहः, 'यज्ञेन दानेने'त्यादिश्रुतौ आश्रमधर्माणामेव तदनुग्राहकत्वोक्ते-, नचानाश्रमत्वेऽपि रैक्वसंवर्तगार्ग्यप्रभृतीनां विद्याद्दष्टेति वाच्यम्। तेषां विदुरादिवत् जन्मान्तरसिद्धत्वोपपत्तेः। न च 'जप्येनैव तु संसिध्येत् ब्राह्मणे नात्र संशयः। कुर्यादन्यन्नवा कुर्यात् मैत्रो ब्राह्मण उच्यत' इति स्मृतेः जपेन तदनुग्रस्स्यादिति वाच्यम्। तस्यास्स्मृते- 'कुर्यादन्यन्न वा कुर्या'दिति स्ववचसैवजपप्रशंसामात्रपरत्वस्फटीकरणात्। न च 'ब्रह्मचर्येण तपसा श्रद्धया विद्ययाऽऽत्मनमन्विष्ये'ति साधारणधर्ममात्रेणापि विद्यानुग्रहश्श्रूयत इति वाच्यम्। 'अनाश्रमीनतिष्ठेत्तु क्षणमेकमपि द्विज' इति विहितानां तेषां साधारणधर्मस्यापि विद्यानुग्राहकसम्भवीदिति।। सिद्धान्तस्तु- 'रैक्वादीनां ब्रह्मचर्येण'त्यादिश्रुतिद्दष्टेन साधारणधर्मजातेन जप्येनैवत्विति स्मार्तप्रशंसावगतोत्कर्षेण जपयज्ञेन च विद्यानुग्रहोपपादनसम्भवान्नतेषां जन्मान्तरे सिद्धिः कल्पनीया। तदर्वचीनानामपि विवाहाद्युपपत्त्यभावेनापद्यनाश्रमिणां सतां\" विद्याधिकारउपपद्यत एव। 'अनाश्रमीनतिष्ठेते'ति वचनंत्वनापद्विषयम्। अतएवानाश्रमित्वादाश्रमित्वं न्यायः धर्मभूयस्त्वसत्त्वात् अनाश्रमित्वनिषेधलिंगाच्च।। संग्रहकारिका।। आश्रमकर्माभावाद्विद्यायां नाधिकारिणो विधुराः। मैवं विद्याऽनुग्रहमुपैति जप्यादिभिस्तेषाम्।। इति विधुराधिकरणम्।।9।।"
                            }
                        ]
                    },
                    {
                        "verse_number": 50,
                        "original_text": "Adhikarana 3.4.10 तद्भूताधिकरणम्\nतद्भूतस्य तु नातद्भावो जैमिनेरपि नियमात्तद्रूपाभावेभ्यः॥3.4.40॥\nन चाधिकारिकमपि पतनानुमानात्तदयोगात्॥3.4.41॥\nउपपुर्वमपीत्येके भावमशनवत्तदुक्तम्॥3.4.42॥\nबहिस्तूभयथापि स्मृतेराचाराच्च॥3.4.43॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.10 तद्भूताधिकरणम्\nनैष्ठिकवैखानसपरिव्राजकाश्रमेभ्यः प्रच्युतानामपि ब्रह्मविद्यायामधिकारोऽस्ति, नेति चिन्तायां विधुरादिवदनाश्रमैकान्तैर्दानादिभिर्विद्यानुग्रहसम्भवादस्त्यधिकारः - इति प्राप्त उच्यते तद्भूतस्य तु नातद्भावः इति तुशब्दः पक्षव्यावृव्यर्थः तद्भूतस्य नैष्ठिकाद्याश्रमनिष्ठस्य, नातद्भावः- अतथाभावः, अनाश्रमित्वेनावस्थानं न सम्भवति; कुतः? तद्रूपाभावेभ्यो नियमात् तद्रूपाणि- तेषां नैष्ठिकादीनां रूपाणि, वेषाः धर्मा इत्यर्थः, तेषामभावाः- तद्रूपाभावाः; तेभ्यः शास्त्रैर्नियमात् नैष्ठिकाद्याश्रमप्रविष्टान्स्वाश्रमधर्मनिवृत्तिभ्यो नियच्छन्ति हि शास्त्राणि \"ब्रह्मचार्याचार्यकुलवासी तृतीयोऽत्यन्तमात्मानमाचार्यकुलेऽवसादयन्\" इति \"अरण्यमियात्ततो न पुनरेयात्\" इति \"संन्यस्याग्निं न पुनरावर्त्तयेत्\" इति च अतो विधुरादिवन्नैष्ठिकादीनामनाश्रमित्वेनाऽवस्थानासम्भवान्न तानधिकरोति ब्रह्मविद्या जैमिनेरपीत्यविगानं दशर्यन्नुक्त्तं स्वाभिमतं द्रढयति अथ स्यात् नैष्ठिकादीनां ब्रह्मचर्य्यात् प्रच्युतानां प्रायश्चित्तादधिकारः सम्भवति, अस्ति च प्रायश्चित्तमधिकारलक्षणे निरूपितम् \"अवकीर्णिपशुश्च तद्वत\" इति अतः प्रच्युतब्रह्मचर्य्यस्य प्रायश्चित्तसम्भवात् कृतप्रायश्चित्तो ब्रह्मविद्यायामधिकरिष्यति इति; तत्राह -। 40।\nअधिकारलक्षणोक्त्तमपि प्रायश्चित्तं नैषिंकादीनां ततो भ्रष्टानां न सम्भवति; कुतः? पतनानुमानात् तदयोगात् - नैष्ठिकादीनां प्रच्युतानां पतनानुमानात् तदयोगात् नैषिंकादीनां प्रच्युतानां पतनस्मृतेस्तस्य प्राश्चित्तस्यासम्भवात् \"आरूढो नैष्ठिकं धर्मं यस्तु प्रच्यवते द्विजः प्रायश्चित्तं न पश्यामि येन शुध्येत्स आत्महा\" इति अतोऽधिकारलक्षणोक्त्तं प्रायश्चित्तमितरब्रह्मचारिविषयम्। 41।\nनैष्ठिकादीनां ब्रह्मचर्य्यप्रच्यवनमुपपूर्वम्- उपपातकम्, महापातकेष्वपरिगणितत्वादिति तत्र प्रायश्चित्तस्य भावं विद्यमानतामष्येके आचार्या मन्यन्ते; अशनवत् - यथा मध्वशनादिनिषेधस्तत्प्रायश्चित्तं चोपकुर्वाणस्य नैष्ठिकादीनां च समानम्; तदक्त्तं स्मृतिकारैः \"उत्तरेषां चैतदविरोधि\" इति गुरुकुलवासिना यदुक्त्तम्, तत्स्वाश्रमाविरोध्युत्तरेषामप्याश्रमिणां सम्भवतीत्यर्थः तद्वदिहापि ब्रह्मचर्य्यप्रच्यवने प्रायश्चित्तसम्भवाद्व्रह्मविद्यायोग्यताऽप्यस्ति। 42।\nतुशब्दो मतान्तरव्यावृत्त्यर्थः उपपातकत्वे महापातकत्वेऽप्येते वहिर्भूता एव ब्रह्मविद्यादिकारिभ्यः; ब्रह्मविद्यायामनधिकृता इत्यर्थः कुतः? स्मृतेः- पूर्वोक्त्तात् पतनस्मरणात् यद्यपि कलुषनिर्हरणाय कैश्चिद्वचनैः प्रायश्चित्ताधिकारो विद्यते, तथाऽपि कर्माधिकारानुगुणशुद्धिहेतुप्रायश्चित्तं न सम्भवति, \"प्रायश्चित्तं न पश्यामि येन शुध्येत्स आत्महा\" इति स्मृतेरित्यर्थः आचाराच्च- शिष्टा हि नैष्ठिकादीन्भ्रष्टान् कृतप्रायश्चित्तानपि वर्ज्जयन्ति, तेभ्यो ब्रह्मविद्यादिकं नोपदिशन्ति; अतस्तेषां नास्ति ब्रह्मविद्यायामधिकारः। 43।\n।। तद्भूताधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.10 तद्भूताधिकरणम्\nनैष्ठिकवैखानसपरिव्राजकानां स्वाश्रमेभ्यः प्रच्युतानामपि विद्याधिकारोऽस्ति, नेति संशयः विधुरादिवज्जपादिभिरनुग्रहसंभवादस्त्येवाधिकार इति पूर्वः पक्षः राद्धान्तस्तु - नैष्ठिकादीनां स्वाश्रमभ्रष्टानां प्रायश्चित्ताभावस्मरणाच्छिष्टबहिष्कृतत्वाच्च तेषामनधिकारः इति सूत्रार्थस्तु - तद्भूतस्य तु नातद्भावः - नैष्ठिकादिभूतस्यातथाभावो न संभवति; कुतः? तद्रूपाभावेभ्यः शास्त्रैः नियमात्, तद्रूपाभावाः नैष्ठिकाद्याश्रमधर्माभावाः, तेभ्यो नियच्छन्ति हि शास्त्राणि “ब्रह्मचार्याचार्यकुलवासी तृतीयोऽत्यन्तमात्मानमाचार्यकुलेऽवसादयन्” इति नैष्ठिकस्य तत्रैव नियमः; “अरण्यमियात्ततो न पुनरेयात्” इति च वैखानसस्य; “संन्यस्याग्निं न पुनरावर्तयेत्” इति च परिव्राजकस्य अत एव तेषामनाश्रमित्वेनावस्थानाभावाद्विद्याधिकारो न संभवति जैमिनेरप्यविगीतोऽयम् ॥\nआधिकारिकम् - अधिकारलक्षणोक्तम् “अवकीर्णिपशुश्च तद्वत्” इत्येतत्प्रायश्चित्तं नैष्ठिकस्य न संभवति कुतः? पतनानुमानान्नैष्ठिकस्य तदयोगात् तस्य हि पतनं स्मर्यते प्रायश्चित्ताभाववचनेन, “आरूढो नैष्ठिकं धर्मं यस्तु प्रच्यवते द्विजः प्रायश्चित्तं न पश्यामि येन शुध्येत्स आत्महा ॥ इति अत उपकुर्वाणब्रह्मचारिविषयमाधिकारिकम् ॥\nएके प्रायश्चित्तभावमपि मन्यन्ते, यत उपपूर्वम् - उपपातकमिदम्; अशनवत् - मध्वशनादिनिषेधतत्प्रायश्चित्तवद्भवतीत्यर्थः अत उपकुर्वाणस्य ब्रह्मचारिणः उक्तमाधिकारिकमस्यापि भवतीति तदुक्तं स्मृतिकारैः “उत्तरेषां चैतदविरोधि” इति उपकुर्वाणे ब्रह्मचारिण्युक्तो धर्म उत्तरेषां चाश्रमिणां स्वाश्रमाविरोधी भवत्येवेत्यर्थः ॥\nउभयधापि - उपपातकत्वे महापातकत्वेऽपि नैष्ठिकात्प्रच्युतो बहिर्भूतः कर्माधिकारात्, “प्रायश्चितं न पश्यामि” इति स्मृतेः; आचाराच्च - वर्जयन्ति ह्येनं शिष्टा विद्योपदेशादौ यद्यपि कल्मषनिबर्हणाय कैश्चित्प्रायश्चित्तमुच्यते; तथापि कर्माधिकारापादिनी शुद्धिस्तेषां न संभवतीत्यभिप्रायः ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.10 तद्भूताधिकरणम्\nनैष्ठिकादिनिष्ठस्य प्रच्युत्य स्थितिर्न संभवत्येव, नियमात् तद्रूपनिवृत्तिभ्यः। यथा नियच्छन्ति हि \"अत्यन्तमात्मानमाचार्यकुलेऽवसादयन् \" इति \"अरण्यमियात्ततो न पुनरेयात् \" इति \"संन्यस्याग्निंन पुनरावर्तयेत्\" इति च। अतस्तेषां प्रच्युत्य स्थित्यभावाद्विद्यानधिकारः। जैमिनेरप्येवम्।\n\"अवकीर्णिपशुश्च तद्वत् \" इत्यधिकारपक्षमोक्तं प्रायश्चित्तमपि तस्य न संभवति, तस्य प्रायश्चित्तानधिकारस्मृतेस्तदसंभवात्। \"आरूढोनैष्ठिकं धर्मम् \" इत्यारभ्य \"प्रायश्चित्तं न पश्यामि\" इत्यादिस्मृतेः।\nउपपातकत्वात् प्रायश्चित्तस्य भावमेके मध्वशननिषेधतत्प्रायश्चित्तवदिति मन्यन्ते। तदुक्तम् -- \" उत्तरेषां चैतविरेधि\" इति।\nउपपातकत्वेऽप्यन्यथापि कर्माधिकारबहिष्कृता एते; तथा स्मृतेः \"प्रायश्चित्तं न पश्यामि येन शुध्येत्स आत्महा \" इति। शिष्टबहिष्काराच्च।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.10 तद्भूताधिकरणम्\n।। तद्भूतस्य तु नातद्भावो जैमिनेरपि नियमात्तद्रूपाभावेभ्यः ।। 40 ।। विधुरादेर्विद्याधिकार उक्त्तः, अनाश्रमित्वसाम्यादाश्रमभ्रष्टानामपि विद्याधिकार इति शङ्कया सङ्कतिः, वैस्वानसः- वानप्रस्थः । किं नैष्ठिकाद्याश्रमभ्रष्टानां ब्रह्मविद्याधिकारोस्ति, नेति, किमेषां साङ्गविद्योपसंहारसामथ्यर्मस्ति, नेति, किमेषां प्रायश्चित्ताच्छुचित्वं सम्भवति, नेति, किं \"यो ब्रह्मचारी स्त्रियमुपेया\"दिति विहितं प्रायश्चित्तं सर्वब्रह्मचारिविषयम्, उत नैतिकादिव्यतरिक्त्तविषयम्, \"प्रायश्चितं न पश्यामि\" इति प्रायश्चितायावस्मरणं किं प्रायश्चित्तस्य\nव्यतिरिक्त्तब्रह्मचारिविषयतामवगमयति, नेति, न चेत्- प्रायश्चित्तस्य सर्वविषयतया शुद्धिसम्भवेन सामर्थ्यादधिकारः । अवगमयति चेत्- प्रायश्चित्तस्य उपगुर्वाणविषयतयां शुद्धेरसम्भवेनासमार्थ्यात् ब्रह्मविद्यानधिकारः । बह्मचारीत्यादिश्रुतिर्नैष्ठिकविषया । अनन्तरसूमिवतारयति - अथ स्यादिति । अधिकारलक्षणे षष्ठेऽध्वाये अवकीर्णिपशुः यर्दभः \"ब्रह्मचार्यवकीर्णी नैर्ॠतं गर्दभमालभेत\" इत्युक्त्तम्, ब्रह्मचर्यभ्रष्टोऽवकीर्णी, ब्रह्मचर्यंस्त्रीनियतिः, सा गृहस्थव्यतिरिक्त्तानां त्रयाणामपि तुल्या, तस्मात्तेषामवकीर्णिप्रायश्चित्तं कर्तव्यमिति पूर्वपक्षिणोऽभिप्रायः ।\n।। च चाधिकारिकमपि पतनानुमानात्तदयोगात् ।। 41 ।। तर्हि आधिकारिकप्रायश्चित्तं किंविषयमित्यत्राह - अत इति । य उपकुर्वाणो ब्रह्मचारी भ्रष्टः- तद्विषयमवकीर्णिप्रायश्चित्तमित्यर्थः ।। 41 ।।\n।। उपपूर्वमपीत्येके भावमशनवत्तदुक्त्तम् ।। 42 ।। इदं चोद्यसूत्रं ब्रह्मचर्यप्रच्यवनस्य महापातकेष्वपरिगणितत्वादुपकुर्वाण ब्रह्मचारिणः स्त्रीनियमातिक्रमस्योपपात\nकान्तर्भूतस्य प्रायश्चित्तकथनात्तस्य च नैषिंकादिष्वतिदेशात् प्राश्चित्तं प्राप्तमित्यर्थः, \"उत्तरेषां चैतदविरोधि\" इत्यत्रैतच्छब्दः पूर्वोक्त्तधर्मान् प्राश्चित्तं च परामृशति, स्वाश्रमाविरोधिशब्दः स्त्रीसंसर्गादिनिमित्तप्रायश्चित्तादेर्गृहस्थादिष्वनापातार्थः । सिद्धान्तसूत्रमाह ।। 42 ।।\n।। बहिस्तूभयथाऽपि स्मृतेराचाराच्च ।। 43 ।। उभयथेति पदं व्याचष्टे - उपेति । अतिदेशवचनेन प्रायश्चित्तं प्राप्तं पतनस्मृतिश्चास्ति, तयोः कथं विरोधः परिह्रयते इत्यत्राह - यद्यपीति । कर्मशक्त्तिस्त्रिधाप्रत्यवायकरी, वैदिककर्माधिकारप्रतिबन्धकरी, सजातीयकर्मरुचिकरी चेति, कत्र कानिचित्प्रायश्चित्तानि शक्त्तित्रयविनाशकानि, कानिचिदन्यतमशक्त्तिविनाशकानि, अत्रातिदेशपतनस्मृतिविरोधेऽतिदशषस्मृतिः प्रत्यवायजननशक्त्तिविनाशकं प्रायश्चित्तमाह, पतनस्मृतिस्तु वैदिककर्मानधिकारशक्त्तिविनाशकप्रायश्चित्ताभावमाह, \"येन शुद्धये\"दित्युक्त्तत्वात्, तस्मादविरोधः । अतोऽतिदेशसिद्धप्रायश्चितेन नरकानुभवलाघवे सत्यपि पतनस्मृतिवचनान्न ब्रह्मविद्याधिकार इत्यर्थः । आचाराच्चेति सूत्रखण्डोपादानम्, वजर्नफलमाह - नोपदिशन्तीति । \"अनाश्रमी न तिष्ठे\"दित्यनाश्रमित्वं निषिद्धम्, आश्रमभ्रंशोऽपि निषिद्धः, एवं निषेधे समाने कथमेकत्र विद्याधिकारोऽऽन्यत्रानधिकारः, उच्यते- अनाश्रमिणामपि विद्याधिकारः श्लाध्यत्वं च श्रुतम्, आश्रमप्रच्युतानां तु न तथेति विशेष इति । परे तु तद्भूतस्येत्येकं सूत्रं पृगधिकरणं वदन्ति, तत्र ऊर्ध्वरेतसामाश्रमप्रत्यवरोहः प्रामाणिको न वेति संशेरते ब्रह्मविद्याधिकारसिद्धयर्थम्, पूर्वाश्रमकर्मनुष्ठानचिकीर्षया रागादिना वा सम्भवतीत्युकत्वा नियमश्रुत्या तदप्रामाणिकत्त्वं सिद्धान्यन्ति, \"न चाधिकारिकमपि\" इत्यधिकरणान्तरं नैष्ठिकादीनामाश्रमभ्रष्टानां प्रायश्चित्तसम्भवासम्भवविषयं वदन्त्रोसम्भव इति सिद्धान्तयन्ति, यदा आश्रमभ्रष्टानां प्रत्यवायवचनानि दृश्यन्ते, प्रायश्चित्तासम्भवोऽपि संशया\nस्पदं भवति, तदा कथं भ्रंशस् सद्भावे प्रमाणविरुद्धत्वे च सन्देहः, अतः सन्देहाभावाद्विचारोऽनुपपन्नः, अतो \"नातद्भावः इति सूत्रमपि मूलविचारे हेतुगर्भम्- एकाधिकरण्यमिच्छतामपरेषामपि प्रच्युतिरस्ति नेति विचार उक्त्तन्यायादनुपपन्नः । अन्येषामपि तद्भूतसूत्रस्य पृथगधिकरणत्वं संशयाभावादयुक्त्तम् । \"आश्रमादाश्रमं गच्छे\" दित्यविशेषवचनात् पतनवचनस्यानाश्रमित्वरूपेण प्रच्यवनविषयत्वसम्भवाच्च विचार इति चेत् न, \"संन्यस्याग्नि न पुनरावर्त्तये\"दित्याश्रमप्रत्यवरोहनिषेधश्रुतेः स्फुटार्थतया सम्भावितार्थान्तरस्मृतिवचनेन सन्देहानुदयात्, अविदितनिषेधवाक्यस्य सन्देहोदय इति चेत्- अविदितस्मृतिवचनस्य सन्दहोभावादनारम्भः स्यात्, विदितस्मृतिवचनस्याविदितनिषेधवाक्यस्य सन्देह इिीत चेत्- तर्हि तत्तदेकदेशाज्ञाननिमित्तसन्दहानन्त्यादनन्ताधिकरणकल्पनप्रसङ्गः, \"न चाधिकारिक\"मिति ऊर्ध्वरेतसामाश्रमभष्टानां प्रायश्चित्ताभावस्मरणाद्विद्यानधिकार इति पूर्वपक्षसूत्रं कृत्वा वाद्धुषिकत्वं व्रताच्छ्युति\"रिति व्रतच्युतेरुपपातक्रत्वात्, मध्वशनोपपातकप्रायश्चित्तस्यात्रापि प्राप्तिस्मरणात्, श्रौतस्याप्यवकीर्णिप्रायश्चित्तस्य ब्रह्मचारित्वसामान्येन नैष्ठिकेऽपि प्राप्तत्वात्, \"वानप्रस्थोदीक्षाभेदे कृच्छ्रं द्वादशरात्रं वर्द्धये\" दित्यादिवचनात् प्रायश्चित्ताभावस्मृतेः प्रायश्त्तिगौरवाभिप्रायत्वसम्भवाच्च प्रायश्चित्ताभावस्मरणस्य मूलादर्शनात्तत्सद्भावस्मरणस्य ब्रह्मचारित्वादिरूपसामान्यन्यायमूलत्वेन शास्त्रसंस्पर्शसम्भवात् \"शास्त्रस्धा वा तन्निमित्तत्वा\" दिति न्यायेन शास्त्रसंस्पर्शवतः प्राबल्यात् प्रायश्चित्तेन ब्रह्मविद्याधिकार इति \"उपपूर्व\"मिति सूत्रेण सिद्धान्तयन्ति । अन्ये \"उपपूर्वमपि इत्येके\" \"बहिस्तूभयथाऽपि\" इति सूत्रस्वारस्यविरोधात्तदयुक्त्तम्, एक इति पदेन पूर्वपक्षत्वं, तुशब्देन तद्वयावृत्तिः, उभयथाशब्देन पतनीयत्वे अपतनीयत्वे च \"बहष्किायर्त्वं हि प्रतीयते, प्रायश्चित्ताभावस्मरणस्य न शास्त्रसंस्पशर् इत्यप्ययुक्त्तं, बाधकाभावे श्रुतिमूलत्वसिद्धेः, शास्त्रसंस्पृष्टं प्रायश्चित्तस्मरणं बाधकमिति चेत्- न, \"येन ेशुद्धये\"दिति प्रायश्चित्ताभाववचनस्य शुद्धिहेत्वभावविषयत्वात्, प्रायश्चित्तसद्भावचनस्य तु कल्मषनिर्हरणविषयत्वेनाप्युपपत्तेः, अधिकारापादकप्रायश्चिसद्भावानवगमकतया च विरोधाभावात् बाधकत्वानुपपत्तेः अनन्यथासिद्धं हि बाधकं \"बहिस्तूभयथाऽपी\"ति सूत्रमकृतप्रायश्चित्तानामाश्रमभ्रष्टानामनधिकारसमर्थनपरमधिकरणान्तरं वर्णयन्ति, तदप्ययुक्त्तं- संशयाभावात्, प्रायश्चित्तत्रोपि शुद्धौ संदिग्धायामकृतप्रायश्चित्ततया निर्णीताशुद्धीनां कथं ब्रह्मविद्याधिकारसम्भावना । ननु \"इन्धनार्थमशुष्काणां द्रुमाणामवशातन\" मित्यादेरुपपातकत्वात्तादृशं कुर्वतामितरैः संव्यवहारादिशास्त्रीयानष्ठानादिदशर्नादाश्रमभ्रंशस्याप्युपपातकत्वाविशेषात् संशय इति चेत्, तर्ह्यनधिकार इति सिद्धन्तोऽनुपपन्नः- अशुष्कद्रुमशातनादिकारिषु कर्मानाधिकारसंव्यवहाररूपहेत्वभावस्य भवद्भिरेवोक्त्तत्वात्, उपपातकेष्वपि गुरुतरपापकारिषु हेतुसद्भाव इति चेत्तर्हि तेषउ पूर्वोक्त्तन्यायेन संशयाभावादेवानारम्भणीयता ।। 43 ।।\n।। तद्भूताधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.10 तद्भूताधिकरणम्\n21. आरूढो नैष्ठिकादित्रयमथ पतितस्तत्परावर्तनाद्यः  \n तत्रापि ब्रह्मविद्या भवतु सहकृता तद्दशार्हैस्स्वधर्मैः ।  \n मैवं यद्यप्यभीच्छन्त्युपपतनमिदं शोधकञ्चास्त्यनेकं  \n सर्वार्हं कीर्तनाद्यं तदपि तदुचितो नैष तादृङ्निषेधात् ।।\n22. प्रायश्चित्तं वदन्ति ह्युपपतनमहापातयोर्ब्रह्मयोगं  \n प्राप्ते पाते प्रमादाद् विदधति मुनयो योगिनां योगमेव ।  \n तस्मादारूढपातेऽप्यधिकृतिरिति नाचोदनीयं हि शास्त्रं  \n यावज्जीवं तु तन्निष्कृतिरिति नियमस्सूत्रकाराद्यभीष्टः ।।\n23. यो बालं हन्ति यस्स्रीं शरणमुपगतं यश्च यो वा कृतघ्नः  \n प्रायश्चित्तैर्विशुद्धानपि जगदुरिमान्साधुसंसृष्ट्यनर्हान् ।  \n स्मृत्याचारानुसारादिह च गतिरियं दर्शिता सूत्रकारैः  \n शास्त्रं नश्शासनीयं यदि भवति तदा सम्प्लुतो धर्मसेतुः ।।\n24. ब्रह्मांशत्वे समाने गुणविषमतया शुद्ध्यशुद्धिस्वभावैः  \n देहैर्योगादनुज्ञापरिहरणमपि प्रेक्षणस्पर्शनादेः ।  \n इत्येवं सूत्रितं प्राक् पुनरिह विविधालेपकक्षोभशान्त्यै  \n सम्यग्ज्ञातात्मनोऽपि स्वतनुसमुचिताचारतः प्रत्यबोधि ।।"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.10 तद्भूताधिकरणम्\n21. अत्र भाष्य एव पूर्वपक्षोत्थानक्रमेण सङ्गतिर्दर्शिता 'नैष्ठिकवैखानसपरिव्राजकाश्रमेभ्यः प्रच्युतानामपि ब्रह्मविद्यायामधिकारोऽस्ति नेति चिन्तायां विधुरादिवदनाश्रमैकान्तैर्दानादिभिर्विद्यानुग्रहसम्भवादस्त्यधिकार इति प्राप्त उच्यते' इति । तदर्थविचारस्तु - किं नैष्ठिकाद्याश्रमभ्रष्टानां ब्रह्मविद्याधिकारोऽस्ति नेति । किमेषां साङ्गविद्योपसंहारसामर्थ्यमस्ति नेति । किमेषां प्रायश्चित्तात् शुद्धिमत्त्वं सम्भवति नेति । किं 'यो ब्रह्मचारी स्रियमुपेयात्' इति विहितं प्रायश्चित्तं सर्वब्रह्मचारिविषयमुत नैष्ठिकभिन्नब्रह्मचारिविषयमिति । किं 'प्रायश्चित्तं न पश्यामि' इति वचनं प्रायश्चित्तवचनस्य नैष्ठिकव्यतिरिक्तब्रह्मचारिविषयतामवगमयति नेति । अत्र पूर्वपक्षमाह - आरूढ इति । नैष्ठिकादित्रयमारूढः समनन्तरं तत्परावर्तनात्पतितो यस्तस्मिन्नपि ब्रह्मविद्या भवत्येव । तद्दशार्हैस्स्वधर्मैस्सहकृता सहकृतत्वादित्यर्थः । पूर्वपक्षं निराकरोति - मैवमिति । निराकरणहेतुमुपपादयति - यद्यपीत्यादिना । यद्यपि नैष्ठिकस्य भ्रष्टत्वमुपपातकान्तर्गतम्, न पुनर्महापातकम् । लोके च महापातकपर्यन्तसकलपापक्षयहेतुभूतं हरिकीर्तनस्तुतिनमस्कारादिकमितिहासपुराणादिप्रसिद्धम् । अथापि नैष्ठिकादिभ्रष्टो ब्रह्मविद्यायां नाधिकारोति 'प्रायश्चित्तं न पश्यामि' इति साक्षादेव प्रायश्चित्तनिषेधवचनस्य स्फुटतरमुपलभ्यमानत्वात् । नहि वचनविरोधे न्यायः प्रभवति । तेनेदमुपपातकं वा महापातकं वा यत्किञ्चिदेव भवतु । अथापि न ब्रह्मविद्यायामधिकारः । तदिदमाह - तदपीति । तत्र हेतुमाह - तादृङ्निषेधादिति । अनधिकारित्वप्रतिपादकनिषेधवचनसामर्थ्यादित्यर्थः । यद्यपि हरिकीर्तनादिकं शोधकमस्ति तदपि तस्य सम्भाषणाद्यर्हतामेवापादयति न पुनर्ब्रह्मविद्याधिकारमिति भावः ॥22. ननु 'आपीठान्मौलिपर्यन्तं पश्यतः पुरुषोत्तमम् । पातकान्याशु नश्यन्ति किं पुनस्तूपपातकम् ॥' इति भगवदवलोकनानुवृत्तिरेव महापातकोपपातकयोर्विनाशिकेत्युच्यते, एवं योग एव योगभ्रष्टस्य पापनिरासकत्वेन तत्रतत्र शास्त्रेषूपदिश्यते, तस्मात्कथं प्रायश्चित्ताभाव इत्याशङ्क्याह - प्रायश्चित्तमिति । अयमत्र शब्दान्वयः - उपपातकमहापातकयोर्ब्रह्मानुसन्धानमेव प्रायश्चित्तं वदन्ति । किञ्च योगिनां प्रमादात् प्राप्ते पाते योगमेव पुनः प्रायश्चित्तं वदन्ति मुनयः । तस्मादारूढपाते सत्यपि प्रायश्चित्तात् ब्रह्मविद्यायामधिकारोऽस्तीति न वक्तव्यम् । तत्र हेतुः - अचोदनीयं हि शास्त्रमिति । अपर्यनुयोज्या खलु शास्त्रगतिः । यत् यथा शास्त्रोक्तं तत्तथैवाङ्गीकर्तव्यम् । ननु भगवदनुसन्धानस्य सर्वपापहरत्वकथनमपि शास्त्रमेव, न ह्येकस्य शास्त्रस्य शास्त्रान्तरं परतन्त्रम् । दृष्टा ह्यजामिलादेर्बहुपापवृत्तस्यापि मुक्तिप्राप्तिः । तत्कथमुच्यते प्रायश्चित्तं नास्तीत्याशङ्क्याह - यावज्जीवमिति । अजामिलादिवत् यावज्जीवं भगवदनुसन्धानमेव तादृशस्यापि पापस्य निष्कृतिरिति सूत्रकाराद्यभिप्रायः । उच्यते हि - 'शुचिर्भवति संस्मृत्या स्नातो भवति कीर्तनात् । प्राणिपातेन पूतात्मा कृष्णस्यैते महागुणाः ॥' इति । अतो भगवदनुसन्धानमामरणान्तिकं प्रायश्चित्तं तादृशानां पापानामित्यर्थः ॥23. उक्तमेवार्थं दृष्टान्तान्तरेणाप्युपपादयति - यो बालमित्यादिना । यो बालं हन्ति यस्तु स्त्रियं हन्ति यश्च वा शरणागतं हन्ति यश्च कृतघ्नः प्रायश्चित्तैर्विशुद्धानपि तानेतान् साधुसंसृष्ट्यनर्हा़ञ्जगदुः । स्मर्यते हि - 'शास्त्रेषु निष्कृतिर्दृष्टा महापातकिनामपि । शरणागतहन्तुस्तु न दृष्टा निष्कृतिः क्वचित् ॥' इति । तथा 'कृतघ्ने नास्ति निष्कृतिः' इति । एवं बालस्त्रीनिधननिन्दावचनानि पाठ्यानि । इत्थं वचनबलाल्लोके च तादृशामुत्पथवृत्तीनामध्यात्मविद्भिरपरिग्रहाच्च सूत्रकारैर्दर्शितम् । किमर्थमिदं शास्त्रमेतादृशं निष्कृत्यभावप्रतिपादकं निष्ठुरवचनं वक्तीत्याशङ्क्याह - शास्त्रमिति । यदि शास्त्रं शासनीयं भवति तर्हि पापप्रवणेषु शास्त्रस्य पारतन्त्र्यं तथा च सम्प्लुतो धर्मसेतुरिति । कृत्याकृत्यनियमाभावस्स्यादिति कृतं विस्तरेण ॥24. पूर्वमेव शास्त्रमर्यादानुल्लङ्घनेन वर्ज्यावर्ज्यविभागः प्रतिपादितः किमर्थमिदं पुनः सूत्रकारेण प्रतिपाद्यत इत्याशङ्क्य प्रयोजनविशेषप्रतिपादनेन परिहरति - ब्रह्मांशत्व इति । अयमत्र शब्दान्वयः - 'भोक्ता भोग्यं प्रेरितारञ्च मत्वा सर्वं प्रोक्तं त्रिविधं ब्रह्ममेतत्' (श्वे.उ. 1-12) इति श्रुत्यनुसारेण चेतनाचेतनयोर्ब्रह्मांशत्वे समानेऽपि गुणविषमतया शुद्ध्यशुद्धिस्वभावैर्ब्राह्मणचण्डालादिदेहैर्योगात् प्रेक्षणस्पर्शनादेरनुज्ञा परिहरणञ्च भवतीति प्रागेव सूत्रकारैरुक्तम् । तथापि पुनरिह विविधालेपकक्षोभशान्त्यै अलेपका मृषावादिपक्षमेवाश्रित्यानाश्रमित्वेन वर्तमानाः कृत्याकृत्यनियमाभावेन वर्तमाना ब्रह्मविन्नाममात्रधारिणोऽकृत्यकरणकृत्याकरणकारिणः । अत्र विविधेतिवचनं प्रच्छन्नतादृग्विधवृत्तीनां परिग्रहार्थम् । अपरे पुनर्विष्णुभक्तिनाटकमाश्रित्यालेपकवृत्त्यैव वर्तन्ते । एवं विविधालेपकक्षोभशान्त्यै सम्यग्ज्ञातात्मनोऽपि प्रेक्षणस्पर्शनादेरनुज्ञापरिहरणं प्रत्यबोधि । अयमर्थः - भगवच्छेषत्वेन सम्यज्ञातात्मना तदाज्ञानुवर्तनमेव कर्तव्यम् । भगवदाज्ञा च श्रुतिस्मृती 'श्रुतिस्स्मृतिर्ममैवाज्ञा' इति भगवतैवोक्तत्वात् । तेन तत्त्वविदामेव विशेषतः स्वाधिकारानुरूपं कर्मानुष्ठानं कर्तव्यमिति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.10 तद्भूताधिकरणम्\nविधुरादिवत् अनाश्रमित्वसाम्यादाश्रमभ्रष्टानामपि विद्याधिकार इति शङ्क्या सङ्गतिः। किं नैष्ठिकाद्याश्रमभ्रष्टानां ब्रह्मविद्याधिकारोऽस्ति नवेति तेषां तदधिकारोपपादकप्रायश्चित्तसम्भवासम्भवाभ्यां संशये पूर्वपक्षः। तेषामपि विद्याधिकारोऽस्ति। अनाश्रमित्वेऽपि विधुरादिवत् साधारणधर्मैर्विद्यानुग्रहसम्भवात्। न च 'अत्यन्तमात्मानमाचार्यकुलेऽवसादय'न्निति नैष्ठिकस्य 'अरण्यमियान्नपुनरेया'दिति वैश्वानसस्य 'सन्यस्याग्निं न पुनरावर्तये'दिति परिव्राजश्चावरोहनिषेधान्नतद्धर्मा विद्यानुग्राहका इति न तेषां विद्याधिकारइति वाच्यम्। अवरुह्य कृतप्रायश्चित्तानां तदधिकारसम्भवदिति।। सिद्धान्तस्तु- नैष्ठिकाद्याश्रमं प्राप्तानां अत्यन्तमात्मानमित्याद्वचनैरवरोहव्यावर्तनात् नचावरुह्य कृतपायश्चित्तानां तेषां\" ततधिकारसम्भवः। 'आरूढो नैष्ठिकं धर्मं यस्तु प्रच्यवते द्विजः। प्रायस्चित्तं न पश्यामि येन शुध्येत्स आत्महे'ति प्रायश्चित्ताभावस्मृत्या तेषां पतनानुमानात्। ननु पूर्वतन्त्रे अधिकारलक्षण षष्ठाध्याये 'अवकीर्णिपशुश्च तद्वत्' इत्यधकरणे अवकीर्णिनां ब्रह्मचर्यप्रच्युतानां\" 'ब्रह्मचार्यकीर्णी नैर्ऋतं गर्दभमालभेते'ति विहितं नैर्ऋतपशुरूपं प्रायश्चित्तं सिद्धं कृत्वाऽग्निर्विचारितः। तदधिकरणमित्थं- 'यदाहवनीये जुरोती'ति सर्वषां होमानामाहवनीयाधारत्वविधेरवकीर्णीययाऽवकीर्णस्तयासह भार्यामधिगम्य वाग्नीनाधायाहवनीयेऽवकीर्णिपशुं\" करोत्विति प्राप्ते 'जायापती अग्निमादधीयाता' मित्यग्न्याधानस्य दम्पतिकर्तृत्वस्मरणेन परस्रियासहाग्न्याधानायोगादपि विवाहविधानेन अकृतप्रायश्चित्तस्य विवाहायोगाच्च अग्न्याधानासम्भवादुपनयन- होमवत् लौकिकाग्नावेवावकीर्णिपशुरिति पूर्वाधिकरणे लौकिकाग्नावेवोपनयनहोमसमावर्तनानन्तरं\" श्रुतस्य दारपरिग्रहस्योपनयनात्पूर्वमसम्भवेनाग्न्याधानरहितस्याहवनीयाभावादिति निरूपितम्। तदर्थस्सूत्रे तद्वदिति परामृष्टः। एवंचावकीर्णिपशनाकृतप्रायश्चित्तानां तेषां विद्याधिकारस्सम्भवतीति चेत्। मैवम्। उदाहृतस्मृत्या पतनानुमानेन पतितानां तेषामवकीर्णिपशावप्यधिकाराभावादवकीर्णिपशुविधानस्योपकुर्वाणब्रह्मचर्यविषयत्वात्। अथोच्येत। सामान्यमुखेन प्रवृत्ता नैर्ऋतपशुश्रुतिरुपकुर्वाणमात्रविषयत्वेन न शङ्कोचयितुं युक्ता। बाधकाभावात्। 'आरूढो नैष्ठिकं धर्म'मिति स्मृत्या विशेषविषययाऽपि बाधितुं न शक्यते। श्रुतेस्सामान्यमुखेन नैष्ठिकरूपविशेषपर्यवसानं शीघ्र्परवृत्तिकम्। स्मृतेर्नपश्यामीति प्रायश्चित्तदर्शनाभावेन प्रायश्चित्ताभावानुमानं तेन श्रुत्यनुमानमिति विलम्ब इति विशेषसद्भावात्। अतो नैष्ठिकानां तावन्मध्वशनइव प्रायश्चित्तमस्ति। वेखानसपरिव्राजकयोरपि 'वानप्रस्थो दीक्षाभेदे कृच्छ्रद्वादशरात्रं चरित्वा महाकक्षं वर्धयेत् भिक्षुर्वानप्रस्थवत् सोमवृद्धिवर्जस्वशास्रसंस्कारंचे'त्येवमादिप्रायश्चित्तस्मरणमस्ति। तथाऽपि तेषां न विद्याधिकारः। नरकहेतुकल्मषनिर्हरणाय प्रायाश्चित्तम्मरणेऽपि कर्माधिकारनुगुणप्रायश्चित्ताभावस्य 'प्रायश्चित्तं न पश्यामी'ति स्मृतिवचनगौरवादाश्रमभ्रष्टान्नैकादीन् कृतप्रायश्चित्तानपि शिष्टा वर्जयन्तीत्याचारदर्शनाच्च तेषां\" कृतप्रायश्चित्तानामपि इहासव्यवहार्यत्वावगमात् 'नैष्ठिकानां वनस्थानां यतानांचावकीर्णिनाम्। तस्मात्तदीयपापानां नरकजननशक्त्या निवृत्तावपि असंव्यवहार्यतापादकशक्त्त्यान निवृत्तिरिति न तेषां विद्याधिकारः।। संग्रहकारिके। स्वाश्रमधर्मनिवृत्तेयोवज्जीवं निषेधेऽपि। तन्निष्कृत्याधिकृता विद्यायामूर्ध्वरेतसस्सन्तु।। पतितानां हि निष्कृतिरेषां यदि सोपपत्त्या स्यात्। विद्याधिकारबाह्या स्मृत्याचारात्तथाऽप्येते।। इति तद्भूताधिकरणम्।।10।।"
                            }
                        ]
                    },
                    {
                        "verse_number": 51,
                        "original_text": "Adhikarana 3.4.11 स्वाम्यधिकरणम्\nस्वामिनः फलश्रुतेरित्यात्रेयः॥3.4.44॥\nआर्त्विज्यमित्यौडुलोमिस्तस्मै हि परिक्रीयते॥3.4.45॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.11 स्वाम्यधिकरणम्\nकर्माङ्गश्रयाण्युद्गीथाद्युपासनानि किं यजमानकर्त्तृकाणि? उतर्त्विक्कर्तृकाणीति चिन्तायां यजमानकर्त्तृकाणक्षत्यात्रेयो मन्यते, कुतः? फलश्रुतेः- वेदान्तविहितेषु तहराद्युपासनेषु फलोपासनयोरेकाश्रयत्वदर्शनादिह च क्रतुफलाप्रतिबन्धरूपस्योद्गीथोपासनफलस्य यजमानाश्रयत्वश्रवणादित्यर्थः न च गोदोहनाधिवदङ्गाश्रयत्वेन यजमानकर्तृकत्वासम्भवः, गोदोहनादिषु ह्यध्वर्युकर्तृकप्रणयनाश्रयगोदोहनोपादानमन्येनाशक्यम्, इह तूद्गातअकर्तृकेऽप्युद्गीथे तस्योद्गीथादेः रसतमत्वानुसन्धानं यजमानेनैव कर्त्तुं शक्यते। 44। इति प्राप्तेऽभिधीयते-आर्त्विज्यम्- ॠत्विजः कर्मोद्गीथाद्युपासनमित्यौडुलोमिराचार्यो मन्येत; कुतः तस्मै हि प्रयोजनायर्त्विक् परिक्रियते, फलसाधनभूतस्य साङ्गस्य क्रतोरुपादानायेत्यथर्ः कर्मविधिषु \"ॠत्विजोवृणीते\" \"ॠत्विग्भ्यो दक्षिणां ददाति\" इति ॠत्विक्कर्तृकत्वशास्त्रेण फलसाधनभूतं साङ्गं कमर् ॠत्विग्भिरनुष्ठेयमित्यवगम्यते; तदन्तर्गतानि कायिकानि मानसानि च कर्माणि ॠत्विक्कर्तृकाण्येव न च शकत्यशक्त्ती तस्य निबन्धनम् यद्यप्युद्गीथाद्युपासनं पुरुषार्थः, तथाऽपि क्रत्वधिकृताधिकारत्वात् क्रतोश्च साङ्गस्य ॠत्विक्कर्तृकत्वात् \"यदेव विद्ययाकरोति तदेव वीर्य्यवत्तरम्\" इति ॠत्क्कितर्ृकक्रियोपयोगित्वेन विद्यायास्तदेककर्तृकत्वश्रवणादृत्वि क्कर्तृकाण्येतानि; दहरादिषूपासनेषु ॠत्विक्कर्तृकत्वाश्रवणात् \"शास्त्रफलं प्रयोक्त्तरि\" इति न्यायाच्च फलिकर्तृकत्वमेव। 45।\n।। स्वाम्यधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.11 स्वाम्यधिकरणम्\nउद्गीथाद्युपासनं किं यजमानेनानुष्ठेयम्, उत ऋत्विजेति संशयः “यदेव विद्यया करोति ... तदेव वीर्यवत्तरमिति क्रतुवीर्यवत्तरत्वफलं यजमानस्येति दहरोपासनादिवद्यजमानेनानुष्ठेयमिति पूर्वः पक्षः कर्माङ्गाश्रयत्वादस्योपासनस्य कर्मणश्चार्त्विज्यत्वेन एतदपि ऋत्विजाऽनुष्ठेयं, गोदोहनादिवदिति राद्धान्तः सूत्रार्थस्तु - स्वामिनः - यजमानस्योद्गीथाद्युपासने कर्तृत्वम्, कुतः? तस्यैव फलश्रुतेरित्यात्रेयो मन्यते ॥\nक्रत्वङ्गाश्रयत्वेन क्रत्वधिकृतस्यैवास्मिन्नुपासनेऽधिकारात् क्रतोश्चार्त्विज्यत्वेन एतदप्यार्त्विज्यमित्यौडुलोमिराचार्यो मन्यते, यजमानफलसाधनत्वेऽपि क्रतोस्तदनुष्ठानाय हि ऋत्विक्परिक्रीयते इति स्वाम्यधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.11 स्वाम्यधिकरणम्\nउद्गीथाद्युपासनं यजमानेनानुष्टेयम्; तस्यैव क्रतुवीर्यवत्तरत्वादिफलश्रुतेरित्यात्रेयः।\nकर्मस्वरूपवत् तदङ्गाश्रयमप्यार्त्विज्यम्। साङ्गफलसाधनकर्मानुष्ठानायहि ऋत्विक् परिक्रीयते।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.11 स्वाम्यधिकरणम्\n।। स्वामिनः फलश्रुतेरित्यात्रेयः ।। 44 ।। इदमधिकरणं प्रासङ्गिकम्, उपासनानुष्ठात्रननुष्ठातृविभागप्रसङ्गेनोद्गीथोपासनादेरनुष्ठात्रननुष्ठातृविभागचिन्ता क्रियत इति सङ्गतिः, क्रत्वङ्गाश्रयण्युपासनानि किं यजमानकर्तृकाणि? उत ॠत्विक्कर्तृकत्वं, किं दहराद्युपासनानामिव फलिकर्तृकत्वं न्यायमुतगोदोहनादेरिव ॠत्विक्कर्तृकत्वं, किं गोदोहनादिषु ॠत्विक्कर्तृकत्वं यजमानेनाशक्योपादनतया? उत साङ्गप्रधानानुष्ठानाय ॠत्विक्परिक्रयश्रवणात्, अशक्यतया चेत्- तदभावात् फलिकर्तृकत्वोपपत्तेः यजमानकर्तृकत्वम्, परिक्रयश्रवणाच्चेत्- गोदोहनादाविव ॠत्विक्कर्तृकत्वस्य न्याय्यत्वादृत्विक्कर्तृकत्वम्, तद्गीथाद्युपासनानीत्युक्त्ते उपासनस्य कर्माङ्गत्वं माभूदिति कर्माङ्गश्रयाणीत्युक्त्तम् । न चेत्यादि - प्रणयनस्याध्वर्युकर्तृकत्वात् तदाश्रयस्य गोदोहनस्योपादानं यजमानेन फलाश्रयभूतेनापि कर्त्तुमशक्यम्, अत्र तु शक्यत्वात् फलाश्रय एव कर्तेत्यर्थः । सिद्धान्तसूत्रमाह - ।। 44 ।।\n।। आत्विज्यमित्यौडुलोमिस्तस्म हि परिक्रियते ।। 45 ।। तस्मै हि प्रयोजनायेति चतुर्थीव्याख्यानम्, फलसाध\nनेत्यादिना तच्छब्दव्याख्यानम्, परिक्रियत इत्येतद्विवृणोति । कर्मविधिष्विति - ततः किमित्यत्राह - तदन्तर्गतानीति । न च शकत्यशक्त्ती तस्य निबन्धनमिति - न हि ॠत्विजाऽन्येन क्रियमाणमन्येन कर्त्तुमशक्यम्, तस्माद्वचननिबन्धनं गोदोहने एककर्तृकत्वमित्यर्थः । अङ्गत्वे सति हि ॠत्विक्कर्तृकत्वं, नेदमङ्गमित्याह - यद्यपीति । परिहरति - तथाऽपीति । ॠत्विक्कतर्ृकर्मोपयोगित्वेन प्रोक्षणादिवदिदमपि ॠत्विक्कर्तृकम्, अग्रयप्रायन्यायादित्याह - क्रत्वधिकृतेति । यदेव विद्ययेति - ॠत्विक्कर्तृककर्मणो वीर्यवत्तरत्वसाधनभूतया विद्यायाः कर्त्रपेक्षायामन्तरङ्गबहिरङ्गन्यायेनासन्नर्त्विक्कर्तृकत्वं युक्त्तमिति न्याय्यमिति न्यायोपेतात् \"विद्यया करोती\"ति वाक्यस्वारस्याच्चोद्गीथाद्युपासनानि ॠत्विक्कर्तृकाणीत्यर्थः । \"एवंविद्ध वै ब्रह्मा यज्ञं यजमानं सर्वाश्चर्त्विजो ऽभिरक्षति\" \"तस्मादुह वैवंविदुद्गाता व्रूयात् कं ते काममगायनि\" इत्यादिवाक्यैः ॠत्विक्कर्तृकवेदनफलस्य यजमानगामित्वप्रतिपादनं तु हेतुतयाऽनुसन्धेयम्, तस्य न्यायसिद्धार्थानुवादरूपत्वात्तन्मूलयुक्त्तिमात्रमेवोक्त्तं भाष्ये । दहरादिषु फलिकर्तृकत्वे को विशेष इत्यत्राह - दहरादिष्विति । ॠत्विर्क्कृकत्वाश्रवणं वैषम्यमित्यर्थः । तच्छ्रुवणमन्यत्र फलिकतर्ृकत्वस्यायवादकम् ।। 45 ।।\n।। स्वाम्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.11 स्वाम्यधिकरणम्\n25. उद्गीथादावुपास्तिर्भवति हि फलिना यज्वनैवात्र शक्या  \n तस्मात्तत्कर्तृकासाविति यदि न परिक्रीतकर्माश्रयत्वात् ।  \n ऋत्विक्साध्या यथान्ये गुणफलविधयोऽनूद्यते चैवमेषा  \n शक्यत्वं नह्युपाधिर्विधिबलनियतेस्स्वामिभृत्यक्रमेण ।।"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.11 स्वाम्यधिकरणम्\n25. इदमधिकरणं प्रासङ्गिकम् । उपासनानुष्ठात्रननुष्ठातृविभागप्रसङ्गेनोद्गीथोपासनादेरनुष्ठात्रननुष्ठातृविभागचिन्ता क्रियत इति सङ्गतिः । तदर्थविचारस्तु - क्रत्वङ्गाश्रयाण्युद्गीथाद्युपासनानि किं यजमानकर्तृकाणि उत ऋत्विक्कर्तृकाणीति । किं दहराद्युपासनानामिव फलिकर्तृकत्वं न्याय्यमुत गोदोहनादेरिवर्त्विक्कर्तृकत्वमिति । अत्र पूर्वपक्षी मन्यते - 'शास्त्रफलं प्रयोक्तरि' इति न्यायेन यः फली स एव कर्तेत्यङ्गीकरणीयम् । तथा चोद्गीथोपासनेऽपि फलिन एव यजमानस्य कर्तृत्वमङ्गीकार्यम्, यथा दहराद्युपासनेषु फलिन एवोपासनकर्तृत्वमिति । तदिदमाह - उद्गीथादाविति । उद्गीथोपास्तिः फलिना यज्वनैव भवति । ननु गोदोहनादौ फलित्वे सत्यपि यजमानेन न क्रियते तत् कथमित्याशङ्क्याह - शक्येति । गोदोहनादौ ऋत्विक्कर्तृके प्रणयने यजमानेन गोदोहनं प्रयोक्तुमेव न शक्यते । तेन तत्र ऋत्विक्कर्तृकत्वसिद्धिः । अत्र पुनरुद्गीथोपासने बुद्धिरूपत्वादुपासनस्यर्त्विक्कर्तृकेऽप्युद्गीथे ह्युपासनं कर्तुं शक्यत इति विषमो दृष्टान्तः । एवं फलिकर्तृत्वौचित्याद् दृष्टान्तवैषम्याच्च यजमानकर्तृत्वमेवेत्याह - तस्मादिति । उक्तमर्थ निराकरोति - नेति । तत्र हेतुमाह - परिक्रीतकर्माश्रयत्वादिति । दक्षिणाप्रदानेन परिक्रीत एवर्त्विक् तत्कर्म चोद्गीथप्रयोगः तदाश्रयञ्चोपासनम् । अयमर्थः - साङ्गस्य यज्ञस्य निर्विघातानुष्ठानेन फलहेतुत्वसिद्ध्यर्थं परिक्रीत एवर्त्विक्, तत्र प्रतिबन्धनिवृत्तिर्येनोपासनेन भवति तदनुष्ठानमन्तरेण निर्विघ्नमेव कर्मफलं न सेत्स्यति । अतस्तत्र विघ्नोपशमनार्थमनुष्ठीयमानोपासनेऽपि ऋत्विक्कर्तृकत्वमेव स्यादिति । प्रतिज्ञातार्थे दृष्टान्तमाह - यथान्य इति । यथा 'गोदोहनेन पशुकामस्य प्रणयेत्' इत्यनुष्ठानेन तादात्विकसकलकर्मानुष्ठातृत्वमृत्विज एव । न चास्माभिरुपपत्तिमात्रैणैतत्कल्प्यते अपि तु श्रुतिमवलम्ब्य ब्रूमहे । एवमेव ह्येषा विद्यानूद्यते 'यदेव विद्यया करोति' इति । उद्गीथे कर्तृत्वमृत्विज एव । तत्र विद्ययेति सहपठितविद्याकर्तृत्वमपि तस्यैव प्रतीयते । नहि चक्षुषा पश्यति देवदत्त इत्युक्ते चक्षुः प्रेरणं देवदत्तादन्यस्य भवति । एवं विद्याकर्तृत्वमृत्विज एव । ननु गोदोहनप्रयोगे ऋत्विजा कर्तुं शक्ये यजमानस्य कर्तुं शक्त्यभावादकर्तृत्वम् । अत्र पुनर्यजमानस्योपासने शक्तिरस्तीति चेन्नेत्याह - शक्यत्वमिति । नहि यस्य यत्र कर्तुं शक्तिरस्ति तेन तत्प्रयोक्तव्यमिति नियमोऽस्ति । सर्वेषामपि ऋत्विजां सर्वानुष्ठाने शक्तिरस्तीत्यनुष्ठानसङ्करप्रसङ्गात् । अपि तु श्रुतिरेव कर्तारं नियमयति । यस्य हि श्रुतिर्यत्र कर्तृत्वमाह स एव तत्कर्तुमर्हतीति न्यायमार्गः ।अत्र पुनः 'यदेव विद्यया करोति' इत्युद्गीथप्रयोगे तदुपासने च कर्तृत्वमृत्विज एव श्रुतिर्दर्शयति । ऋत्विक्कर्तृत्वेनैव फलिकर्तृत्वमपि सेत्स्यति । यजमानेनैव स्वकार्यकरणार्थं दक्षिणाप्रदानेन ऋत्विजां क्रीतत्वात् । अत्र लोकसिद्धमपि दृष्टान्तमाह - स्वामिभृत्यक्रमेणेति । राजभृत्याः खलु राज्ञा पोषिता राजकार्यं राज्ञो नियमनेन कुर्वन्ति । तत्रान्तरङ्गतया बहिरङ्गतया वा यानि कर्माणि कर्तव्यानि तानि कर्माणि त एव कुर्वन्तीति घण्टापथोऽयं मार्गः । तेनोद्गीथाद्युपासनानामृत्विक्कर्तृकत्वमेवेति सिद्धम् ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.11 स्वाम्यधिकरणम्\nउपासनानुष्ठात्रननुष्ठातृविभागविचारप्रसंगादुद्गीथाद्युपासनानुष्ठात्रननुष्ठातृविभागचिंतेति संगतिः। क्रत्वंगाश्रयाण्युपासनानि किं यजमानकर्तृकाणि उत ऋत्विक्कर्तृकाणीति दहराद्युपासनागोदोहनाद्यन्यतरन्याय- विषयत्वानवधारणात् संशये पूर्वपक्षः- ऋत्विक्परिक्रयस्यांगार्थत्वात् पृथक्फलवदुपासनं प्रधानमिति फलार्थिता यजमानेनैवोपासनं कार्यम्। गोदोहनादेः पृथक्फलत्वेऽपि ऋत्विक्कर्तृकप्रणयनाद्याश्रितस्य पृथक्कृत्य यजमानेनोपादातुमशक्यत्वान्नयाजमानत्वम्। उपासनानां तु क्रियारूपाणामुद्गीथादिभ्यः पृथक्कृत्य यजमानेन कर्तुं शक्यत्वात् प्रधानत्वाच्च याजमानत्वमेव युक्तम्। औद्गात्रसमाख्यादिकं तु शास्रफलं प्रयोक्तरीति न्यायविरोधान्नादरणीयमिति।। एवं प्राप्ते सिद्धान्तः-- उपासनं फलसाधनत्वेन प्रधानं सदपि ऋत्विक्कर्तृकमेव सांगप्रधानकरणायैव ऋत्विक्परिक्रयणात् प्रधानं याजमानं\" अङ्गमार्त्वियमिति विभागाभावात्। यागदानादिकं तु प्रधानमिति कृत्वा न यजमानेन क्रियते। किं तु यजमानद्रव्यगतस्वत्वत्यागात्मकं तद्सवामिना ऋत्विजा कर्तुं न शस्यमिति तेन क्रियते। अतएवांगं सदपि दक्षिणादानं यजमानेन क्रियते यजमानफलसाधनकर्मकरणार्थस्य दक्षिणादानस्य यजमानद्रव्येण कर्तव्यत्वात्तद्गतत्वत्वत्यागस्यान्येन कर्तुमशख्यत्वात् शास्रफलं प्रयोक्तरीत्यौत्सर्गिकन्यायस्य ऋत्विक्परिक्रयाशास्रानुसारेण फलभाजो यजमानस्य प्रयोजककर्तृत्वाविषयतया तत्रैव पूर्वतन्त्राधिकरणे निर्णीतत्वात्। तस्मादौद्गात्रादिसमाख्ययाऽपि अनुग्रहलाभादुद्गातृशाखाद्याम्नातमुद्गीथाद्युपासनं\" उद्गात्रादिभिरेव कार्यम्। अतएवान्तरादित्यविद्यावाक्यशेषे श्रूयते। 'तस्मादेवंविदुद्गाता ब्रूयात् कन्ते काममागायानीत्येषह्येव कामागानस्येष्टे य एवं विद्वान् साम गायती'ति। एंविदन्तरादित्ये अन्तरक्षणिचोपास्यं सर्वेश्वर देवमनुष्यलोककामावाप्तिरूपतत्तदुपासनाफलाभ्यां\" सह विद्वानुद्गातायजमानं पृच्छेत् कं ते कामं ऐहिकमामुष्मिकं वा किं फलमुद्दिश्यागायानि तत्फलानुकूलोपासनहितं गानं करवाणीति। हि यस्मादेष एवोद्गाता कामागानस्याभिमतफलसाधनोपासनासहितगानस्येष्टे य एवं विद्वान् अधिदैवताध्यात्मोपादिष्टपरमेश्वरस्वरूपं विद्वान् सामगायतीति श्रुत्यर्थः। अत्रोद्गाकर्तृकमुपासनमिति स्पष्टम्। एवं 'यदेव विद्यया करोती'त्यादिविद्यायाः कर्तृसामानाधिकरण्यवचनमप्युदाहार्यम्। तस्माद्दत्विक्कर्तृकमुद्गीथा- द्युपासनम्। दहराद्युपासनस्य क्रत्वंगाश्रयत्वाभावात्।। संग्रहकारिके। उद्गीथविद्यादिपृथक्फलश्रुतेरुपासनत्वात्फलशालिकर्तृकम्। गोदोहनादौ क्रतुशेषसंश्रिते यथा तथा तत्र हि नास्त्यशक्यता।। सांगप्रधानाय परिक्रयोदितेरार्त्विज्यमेतत्फलमात्रमन्यगम्। आर्त्विज्यता यस्य पुनर्नसम्भवेत्तत्त्यागमात्रं यजमानकर्तृकम्।। इति स्वाम्यधिकरणम्।।11।।"
                            }
                        ]
                    },
                    {
                        "verse_number": 52,
                        "original_text": "Adhikarana 3.4.12 सहकार्यन्तराधिकरणम्\nसहकार्यन्तरविधिःपक्षेणतृतीयं तद्वतोविध्यादिवत्॥3.4.46॥\nकृत्स्नभावात्तु गृहिणोपसंहारः॥3.4.47॥\nमौनवदितरेषामप्युपदेशात्॥3.4.48॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.12 सहकार्यन्तराधिकरणम्\n\"तस्माद्व्राह्मणः पाण्डित्यं निर्विद्य बाल्येन तिषांसद् बाल्यं च पाण्डित्यं च निर्विद्याथ मुनिः\" इत्यत्र बाल्यपाण्डित्यवन्मौनमपि विधीयते? उतानूद्यते? इति विषये मौनपाण्डित्यशब्दयोर्ज्ञानार्थत्वात्, \"पाण्डित्यं निर्विद्य\" इति विहितमेव ज्ञानम् \"अथ मुनिः\" इत्यनूद्यते विधिशब्दो न ह्यत्र श्रूयत इति एवं प्राप्ते व्रूमः- सहकार्यन्तरविधिः इति तद्वतः- विद्यावतः, विध्यादिवद्- विधीयत इति यज्ञादिः सर्वाश्रमधर्मः शमदमदिश्च विधिशब्देनोच्यते आदिशब्देन श्रवणमनने गृह्येते, सहकार्यन्तरविधिरित्यत्रापि विधीयत इति विधिः, सहकार्यन्तरं विधिश्चेति सहकार्यन्तरविधिः एतदुक्त्तं भवति- यथा \"तमेतं वेदानुवचनेन बाह्मणा विविदिषन्ति यज्ञेन दानेन\" इत्यादिना \"शान्तो दान्तः\" इत्यादिना च सहकारी यज्ञादिः शमदमादिश्च विधीयते; यथा च \"श्रोतव्यो मन्तव्यः\" इति श्रवणमनने चार्थप्राप्ते विद्यासहकारित्वेन गृह्येते; तथा \"तस्माद्व्र्ाह्मणः पाण्डित्यं निर्विद्य\" इत्यादिना पाण्डित्यं बाल्यं मौनमिति त्रितयं विद्यायाः सहकार्यन्तरं विधीयते इति मौनं च पाण्डित्यादर्थान्तरमित्याह- पक्षेणेति मुनिशब्दस्य पक्षेण प्रकृष्यमननशीले व्यासादौ प्रयोगदर्शनान्मौनं पाण्डित्यबाल्ययोर्द्वयोस्तृतीयम् यद्यपि \"अथ मुनिः\" इत्यत्र विधिप्रत्ययो न श्रूयते; तथाऽपि मौनस्याप्राप्तत्वात् विधेयत्वमङ्गीकरणीयम् अथ मुनिः स्यात् इति इदं च मौनं श्रवण प्रतिष्ठार्थान्मनना दर्थान्तरभूतमुपासनालम्बनस्य पुनः पुनः संशीलनं तद्भावनारूपम् तदेवं वाक्यार्थः ब्राह्मणः- विद्यावान् पाण्डित्वं निर्विद्यउपास्यं ब्रह्मतत्त्वं परिशुद्धं परिपूर्णं च विदित्वा श्रवणमननाभ्यामप्राप्तं वेदनं प्रतिलभ्येत्यर्थः; तच्च भगवद्भक्त्तिकृतसत्त्वविवृद्धिकृतम्; यथोक्त्तं \"नाहं वैदैः\" इत्यारभ्य \"भक्त्तया त्वनन्यया शक्यः ज्ञातुम्\" इति श्रुतिश्च \"यस्य देवे परा भक्त्तिः\" \"नायमात्मा प्रवचनेन लभ्यः\" इत्यादिका बाल्येन तिष्ठासेत्, बाल्यस्वरूपं चानन्तरमेव वक्ष्यते; बाल्यं च पाण्डित्वं च निर्विद्याथ मुनिः स्यात्, बाल्यपाण्डित्ये यथावदुपादाय परिशुद्धे परिपूर्णे ब्रह्मणि मननशीलो भवेन्निदिध्यासनरूपविद्यावाप्तये एवं त्रितयोपादानेन लब्दविद्यो भवतीत्याह \"अमौनं मौनं च निर्विद्याथ ब्राह्मणः\" इति अमौनम्- मौनेतरसहकारिकलापः, तं च मौनं च यथावदुपाददानो विद्याककाष्ठां तदेकनिष्पाद्यं लभेतेत्यर्थः \"स ब्राह्मणः केन स्यात्\" इत्युक्त्तादुपायात्किमन्योऽप्युपायोऽस्तीति पृष्टे \"येन स्यात्तेनेदृश एव\" इति येन मौनपर्यन्तेन ब्राह्मणः स्यादित्युक्त्तम्, तेनैवेदृशः स्यात्; न केनाप्यन्येनोबायेनेति परिहृतम् अतः सर्वेष्वाश्रमेषु स्थितस्य विदुषो यज्ञादिस्वाश्रमधर्मवत् पाण्डित्यािेदकं मौनतृतीयं विद्यायाः सहकार्यन्तरं विधीयते अथ स्यात्- यदि सर्वेष्वाश्रमेषु स्थितानां विदुषां तत्तदाश्रमधर्मसहकारिणी मौनतृतीयसचिवा विद्या ब्रह्मप्राप्तिसाधनमुच्यते; कथं तर्हि छान्दोग्ये \"अभिसमावृत्य कुटुम्बे शुचौ देशे\" इत्यारभ्य \"स खल्वेवं वर्तयन् यावदायुषं ब्रह्मलोकमभिसम्पद्यते न च पुनरावर्त्तते\" इति यावदायुषं र्गाहस्थ्यधर्मेण स्थितिदर्शनमुपपद्यते; अत आह -। 46।\nतुशब्दश्चोद्यं व्यावर्त्तयति; कृत्स्नभावात्- कुत्स्नेष्वाश्रमेषु विद्यायाःसद्भावात्, गृहिणोऽप्यस्तीति तेनोपसंहारः; तस्मात्सर्वाश्रमधर्म्मप्रदर्शनार्थो गृहिणोपसंहार इत्यभिप्रायः। 47।\nतथैतस्मिन्नपि वाक्ये \"ब्राह्मणः पुत्रेषणायाश्च वित्तेषणायाश्च लोकेषणायाश्च व्युत्थायाथ भिक्षाचर्यं चरति\" इति पारिव्रज्यैकान्तधर्मं प्रतिपाद्य \"तस्माद्व्र्ाह्मणः पाण्डित्यं निर्विद्य\" इत्यादिना पारिव्रज्यधर्मस्थितिहेतुकमौनतृतीयसहकारिविधानं प्रदर्शनार्थमित्याह - सर्वेषणाविनिर्मुक्त्तस्य भिक्षाचरणपूर्वकमौनोपदेशः सर्वेषामाश्रमधर्माणां प्रदर्शनार्थः; कुतः? एवंविधमौनोपदेशवदितरेषामाश्रमिणामपि \"त्रयो धर्मस्कन्धाः\" इत्यारभ्य \"ब्रह्मसंस्थोऽमृतत्वमेति\" इति ब्रह्मप्रेप्त्यारभ्युपदेशात् उपपादितश्च पूर्वमेव ब्रह्मसंस्थशब्दः सर्वाश्रमिसाधारण इति अतः सुष्ठूक्त्तम्- यज्ञादिसर्वाश्रमधर्मवन्मौनतृतीय। पाण्डित्यादिर्विद्यासहकारित्वेन विधीयत इति। 48।\n।। सहकार्यन्तरविध्यधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.12 सहकार्यन्तराधिकरणम्\n“तस्माद्ब्राह्मणः पाण्डित्यं निर्विद्य बाल्येन तिष्ठासेत् बाल्यं च पाण्डित्यं च निर्विद्याथ मुनिः” इत्यत्र मौनं विद्याङ्गतया विधीयते, उतानूद्यत इति संशयः मौनस्य मननरूपत्वात् “श्रोतव्यो मन्तव्यः” इति च प्राप्तत्वेनानूद्यत इति पूर्वः पक्षः राद्धान्तस्तु - मुनिशब्दस्य प्रकृष्टमननशीले प्रसिद्धेः, प्रकृष्टमननमुपास्यविषयाभ्यासरूपं विद्यानिष्पत्तये विधीयत इति सूत्रार्थस्तु - तद्वतः - विद्यावतः, सहकार्यन्तरं - मौनं विधिः; विधीयत इति विधिरिति मौनं विधिरित्युक्तम् विध्यादिवत् - अत्रापि विधीयत इति विधिः यज्ञदानप्रभृत्याश्रमधर्मः, आदिशब्दाच्छ्रवणमनने गृह्येते आश्रमधर्मवच्छ्रवणमननवच्च पाण्डित्यबाल्ययोस्तृतीयमिदं सहकार्यन्तरं मौनमपूर्वं विधीयते; कुत इत्यत आह - पक्षेणेति मुनिशब्दस्य प्रकृष्टमननयुक्ते पक्षेण - प्रसिद्धेरित्यर्थः ॥\nसर्वाश्रमिणां विद्यावत्त्वेऽपि छान्दोग्ये “स खल्वेवं वर्तयन्यावदायुषं ब्रह्मलोकमभिसंपद्यते” इति गृहस्थधर्मेणोपसंहारः सर्वाश्रमधर्मप्रदर्शनार्थः कुतः? कृत्स्नभावात् - कृत्स्नेषु भावात् - कृत्स्नेष्वाश्रमिषु विद्यायास्सद्भावादित्यर्थः ॥\n“अथ मुनिः” इत्यस्मिन्वाक्ये “अथ भिक्षाचर्यं चरन्ति” इति पारिव्राज्यैकान्तधर्मेणोपसंहारोऽपि सर्वाश्रमधर्मप्रदर्शनार्थः, भिक्षाचर्यमौनादिवदितरेणामाश्रमधर्माणां यज्ञादीनामप्युपदेशात् ॥ इति सहकार्यन्तरविध्यधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.12 सहकार्यन्तराधिकरणम्\n\"तस्मात् ब्रह्मणः पाण्डित्यं निर्विद्य\" इत्यारभ्य \"अथ मुनिः\" इत्यत्र विद्यावतो यज्ञादिवत् बाल्यपाण्डित्ययोस्तृतीयं सहकार्यन्तरं मौनं विधीयते, पक्षेण प्रकृष्टमननशीले मुनिशब्दप्रयोगात्। विद्याभ्यासरूपं मननमिदमप्राप्तमेव।\nकृत्स्नेष्वाश्रमिषु विद्यासद्भावात् छान्दोग्ये \"अभिसमावृत्य कुटुम्बे\" इत्यारभ्य \"स खल्वेवं वर्तयन्यावदायुषम्\" इति गृहिणोपसंहारः सर्वेषां प्रदर्शनार्थः। तुशब्दो गृहिण एवेति शङ्गाव्यावृत्यर्थः।\n\"अथ मुनिः \" इत्यत्रापि \"अथ भिक्षाचर्यं चरति\" इति पारिव्रज्येनोपसंहारः प्रदर्शनार्थः, मौनभिक्षाचर्यवदितराश्रमधर्माणां यज्ञादीनामप्युपदेशात्।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.12 सहकार्यन्तराधिकरणम्\n।। सहकार्यन्तरविधिः पक्षेण तृतीयं तद्वतो विध्यादिवत् ।। 46 ।। पूर्वं यज्ञादि शमादिश्च विद्यासहकारी निरूपितः; इदानीं सहकार्यनतरं निरूप्यत इति सङ्गतिः, अधिकरणान्तराणि तु सङ्गतिविशेषप्राप्तानि, मननस्य प्रवृत्तिरूप।त्वेऽपि ध्यानालम्बनशुभाश्रयगोचरत्वेनातद्गोचरेभ्यो यज्ञादिभ्यः शमादिभ्यश्च विलक्षणत्वादतद्गोचरत्वसाधर्म्येण ेयज्ञादीन् शमादीश्च निरूप्य पश्चान्मननं निरूप्यते, शुभाश्रयगोचरत्ववैलक्षण्याद् यज्ञादेः शमादेश्च मध्ये निरूपणाभावः, विदासहकारित्वसाम्यात् तदुभयतदनुबन्धिचिन्तानन्तरं निरूपणं प्राप्तमित्युक्त्तं भवति, किमस्मिन् वाक्ये मौनं विधीयते? उतानूद्यत इति, किं पाण्डित्यमेव मौनम्? उतार्थान्तरं मननरूपमिति, किं मननं विधातुं योग्यम्? उत नेति, किं मननस्य यज्ञादिशुतिविरोधोऽस्ति? उत नेति, किं मननं कर्मानुष्ठानप्रतिक्षेपकम्? उत नेति, स्वप्रकरणे प्रकरणान्तरे च कतिपयाश्रमधर्मानुक्त्तिर्मननस्य कर्मानुष्ठानप्रतिक्षेपकत्वमुपोद्वलयति? उत नेति,\nकिं कतिपयोक्त्तिरनुक्त्तानादरमूलैव स्यात्? उतानुक्त्तप्रदर्शनार्था च स्यादिति । यदा कतिपयोक्त्तिरनुक्त्तानादरमूलैव स्यात् तदानीं तत्तत्प्रकरणभेदेन सर्वाश्रमधर्माणामनुक्त्तत्वाविशेषादनादरगर्मा तदनुक्त्तिर्मननस्याश्रमधर्मप्रतिक्षेपकत्वमुपोद्वलयतीति तत्प्रतिक्षेपकत्वे मननस्य यज्ञादिश्रुतिविरुद्धतया विधातुमयोग्यत्वान्मौनशब्दो मननपरत्वायोगेन प्राप्तपाण्डित्यानुवादीति मौनमनूद्यत इति फलं स्यात् । यदा कतिपयोक्त्तिरनुक्त्तप्रदर्शनार्थाऽपि भवेत्, तदानीं तत्तत्प्रकरणभेदानाश्रमधर्माणामनुक्त्तत्वाविशेषेऽप्यनुक्त्तेरनादरगभर्त्वाभावात् तदुक्त्तिर्मननस्याश्रमधर्मप्रतिक्षेपकत्वं नोपोद्वलयतीति मननस्य तदप्रतिक्षेपकतया यज्ञादिश्रतिविरोधाभावेन विधातुं योग्यत्वान्मौनशब्दो न वाक्यान्तरप्राप्तपाण्डित्यानुवादीति मौनस्य विधेयत्वं फलं स्यात् । तद्वतः- विद्यावतः, तृतीयं- मौनं सहकार्यन्तररूपो विधिः सहकारित्वेन विधेयम्, यज्ञादानशमदमादिवत्, पक्षेणप्रकृष्टमनशीले व्यासादौ प्रयोगदर्शनादिति सूत्रार्थः । मौनपाण्डित्यशब्दयोर्ज्ञानार्थत्वादिति - मौनशब्दस्य मननार्थत्वान्मननस्य शवणप्रतिषांर्थमानविशेषरूपत्वात् पण्डितशब्दस्य विद्वद्विषयताप्रसिद्धेश्च मौनपाण्डित्यशब्दयोर्ज्ञानार्थत्वम् । तद्वत इति व्याख्येयं पदम्, विधिशब्दं व्याचष्टे । विधीयत इति - पदार्था उक्त्ताः । अथ सूत्रस्य वाक्यार्थमाह - एतदिति ।\n।। कृत्स्नभावात्तु गृहिणोपसंहारः ।। 47 ।।\n।। मौनवदितरेषामप्युपदेशात् ।। 48 ।। एवंविधमौनोपदेशवत् - सर्वेषणाविनिर्मुक्त्तस्य भिक्षाचरणपूर्वकमौनोपदेशवदित्यर्थः । परे तु विद्यासहकारिणो मौनस्य बाल्यपाण्डित्यवद्विधिः, \"गार्हस्थ्यमाचार्यकुलं मौनं वानप्रस्थ\" मिति प्रयोगात् मुनिशब्दस्य चतुर्थाश्रमपरत्वव्यवच्छेदायाह- तृतीयमिति, तृतीयमिदं मौनं ज्ञानातिशयरूपमित्यर्थः, विद्यावत्त्वे प्राप्नोत्येवातिशयः किं विधिनेत्यत्राह - पक्षेणेति । यस्मिन् पक्षे भेददर्शनप्राबल्यात् विद्योपेक्रमदशायामेकत्वज्ञानस्य नातिशयः,तस्मिन्नेष विधिः दर्शपूणर्मासविध्यादावङ्गविधिवत्, मोक्षाश्रमे बाल्यादिप्रधानेऽपि छान्दोग्ये गृहिणोपसंहारः कथमित्यत्राह \"कृत्स्नमावात्तु गृहिणोपसंहारः\" इति, गृहिषु यज्ञादिकर्माणि अर्हिसेन्द्रियसंयमनादि च यथासम्भवं विद्यन्ते, अतस्तेनोपसंहारः, न तु गार्हस्थ्यमात्रपर्यवसानादिति मौनगार्हस्थ्याश्रमद्वयोपन्यासादितराश्रमाभावशङ्को व्युदस्यति- मौनवदितरेषामप्युपदेशादिति, यथा मौनगार्हस्थ्याश्रमौ प्रामाणिकौ, तथा वानप्रस्थगुरुकुलवासावपि, उपदेशाविशेषात्, बहुवचनं तत्तदवान्तरवृत्तिभेदापेक्षयेति वर्णयन्ति, तत्र तावत् षष्ठीसमासादपि सहकेयर्न्तरं विधेयमिति युक्त्तं \"विध्यादिव\"दिति विधिशब्दस्य विधेयवाचित्वात्तदैकरूप्यस्य उचितत्वाच्च तस्याऽपि विधानवाचित्वे षष्ठयन्ताध्याहारप्रसङ्गः, तृतीयविधिशब्दयोः सामानाधिकरण्ये सत्येकवाक्यत्वं स्यात्, त्वत्पक्षे तु तस्मात्तृतीयं मौनं विधीयते इति वाक्यभदकल्पनं स्यात्, तच्च निष्प्रयोजनम् । किञ्च विध्यादिवदिति विधिशब्दस्य विद्याङ्गभूतयज्ञादिशमादिपरत्वं युक्त्तम्; अङ्गमात्रे दृष्टान्तसमर्पणादपि विद्याङ्गत्वे दृष्टान्तसमर्पणौचित्यात्, पक्षेणेत्यत्र भेददर्शनप्राबल्यात् अतिशयो विधेय इत्यध्याहारादपि व्यासादौ प्रयोगादित्यध्याहारौचित्यात् ज्ञानार्थस्य मुनिशब्दस्य तद्विशेषविषयत्वे हेतोर्वक्त्तव्यत्वात् विद्यावतोऽतिशयप्राप्तेरविधेयत्वशङ्का चापाकरणीयेति चेत् न- अतिशयमात्रवाचित्वाभावान्मुनिशब्दस्य, शुभाश्रयं मननं हि\nविधेयं तत्कारिषु प्रयोगात्, मौनशब्दस्य ध्यानसमाधिपर्यायत्वाभावात् तत्तद्विषयविशेषसंशीलनं हि मननम्, न तु निरद्तरस्मअतिः, न च समाधिः, तच्च विद्यावत् सिद्धमिति चेत्- न, तद्वत इति पदस्य प्रारब्धविद्यविषयत्वात्, तच्च अनुक्त्तसहकारिसापेक्षत्वादवगम्यते, ब्राह्मणशब्दश्च न जातिवाची, \"अथ ब्राह्मणः\" इत्युक्त्तेः, जातिर्हि प्रागेव सद्धा । \"कृत्स्नभावा\"दित्यनन्तरसूत्रस्य इतराश्रमसद्भावपरत्वमयुक्त्तं \"विधिर्वा धारणवत्\" इत्यत्र आश्रमविधीनामुपपादितत्वात्, यदाऽऽश्रमान्तरस्य विद्याङ्गत्वे समीचीनमुत्तरं स्यात्, न तु गृहस्ते कृत्स्नश्रौतस्मार्त्तब्रह्मचर्यमौनादिसद्भावपरत्वेपि व्याख्याने । अत एव कथं गृहिणः कृत्स्नमित्याशङ्कयमौनवत् शमादीनामपि गृहमेधिनि उपदेशादिति कार्त्स्योपपादकत्वेन तृतीयसूत्रव्याख्यानमप्ययुक्त्तं पूर्वसूत्रस्य गृहस्थे कृत्स्नधर्मपत्वाभावात् । अन्ये तु \"एतमेव विदित्वा मुनिर्भवति\" इति वाक्यान्तरैकाथ्यर्ात् फलार्तवादः स्यात्, ब्राह्मण्यसाहचर्याच्च, \"अथ मुनिः\" इति विद्याफलकीर्त्तनमिति पूर्वपक्षं कृत्वा मौनं नाम पारिव्राज्यं विधीयते, यार्हस्थ्यमाचार्यकुलं मौनं वानप्रस्थमिति प्रयोगाद्भवतीत्यध्याहारादपि अपूर्वतया भवेदित्यध्याहारस्य युक्त्तत्वात् पूर्वत्र \"व्युत्थायाथ भिक्षाचर्यं चरति\" इति परिव्राज्यप्रस्तावात् स्तुतेश्च विध्यर्थत्वाच्च मुनिर्भवतीत्यत्रापि अयमेवार्थ इति, ब्राह्मण्यमपि न विद्याफलम्, किन्तु सहकार्यन्तरं विधेयम्, तच्च सर्वाश्रमधर्मपरित्यागरूपं दुर्वासःसंवर्त्तादीनां नग्नचर्यादिदर्शनात्, \"नैतादृशं ब्राह्मणस्यास्ति वित्तं यथैकता समता सत्यता च शीलं धृतिर्दण्डनिधानमार्जवं ततस्ततश्चोपरमः क्रियाभ्यः\" इति भारतवचनात्, इदं च न यतीनामेव, संवर्त्तस्यवैव आर्त्विज्यकरणदर्शनादिति सिद्धान्तयन्ति, बाल्यपाण्डित्यापेक्षया तृतीयं मौनं च न नित्यवदनुष्ठेयम्, किं तु पक्षेण इच्छया विकल्पेन, विध्यादिवत् । \"अथ यद्यज्ञ इत्याचक्षते\" इत्यादिवाक्योक्त्तयज्ञेष्टसत्रायणानाशकायनारण्यायनादिवत्, तेषु मौनस्य परस्तात् गार्हस्थ्यस्य आमरणाच्छ्रवणात् छान्दोग्ये गृहिणोपसंहारः, तत्र विद्यापरिकरसद्भावात्, न तु मौनब्राह्मण्ययोरविहितत्वादिति चाहुः । मौनवदित्यधिकरणान्तरं ब्रह्मचर्यवानप्रस्र्थयार्न विद्याङ्गत्वम् अविदानादिति पूर्वपक्षं कृत्वा \"तमेत\"मिथ्यादिवाक्ये वेदानुवचनतपोनाशकशब्दैर्वाक्यान्तरेश्च ब्रह्मचारिणां वानप्रस्थानामप्युपदेशात् विद्याङ्गत्वमिति सिद्धान्तयन्ति । अत्र व्रुमः- फलकीतर्नमिति पूर्वपक्षोऽनुपपन्नः ज्ञानव्यतिरेकेण फलविशेषवाचित्वाप्रतीतेः, ज्ञानमेव चेत्फलं तर्हि पाण्डित्यानुवाद इति पूर्वपक्षो युक्त्तः, परिव्राज्यविधिरिति सिद्धान्तोऽप्यनुपपन्नः, \"व्युत्थाय भिक्षाचर्यं चरति\" इति पूर्वमेव विहितत्वात्, लिङ्गाद्यश्रवणमुनयत्र तुल्यम्, विधिकल्पनं च तत्रैवोचितं च तत्रैवोचितं बह्र्थसाधारणान्मुनिशब्दादपि तत्र पारिव्राज्यस्फुटप्रतीतेः, न च ब्राह्मण्यं नाम सर्वाश्रमधर्मपरित्यागः- अशाब्दत्वात्, \"ततस्ततश्चोपरमः क्रियाभ्यः\" इति वचनं तु लौकिकव्यापारविषयतयोपपन्नम्, सम्बर्त्तादीनां नग्नचर्यावचनं न सर्वाश्रमधर्मत्यागे प्रमाणं जनावमानकृतयोगसिद्धये स्वप्रकर्षाच्छादनार्थतयाऽप्युपपन्नत्वात्, आर्त्वज्यकरणेन गार्हस्थ्यपरत्यागावगमात् आश्रमधर्माणामात्मध्यानस्येव च्छन्नानुष्ठानसम्भवाच्च, तथा हि स्मरन्ति \"यन्न सन्तं न चासन्तं नाश्रुतं न बहुश्रुतम् । न सुवृत्तं न दुर्वृत्तं वेद कश्चित्स ब्राह्मणः । गूढधर्माश्रुतो विद्यानज्ञानचरितं चरेत् । अन्धवज्जडवच्चैव मूकवच्च मही चरेत्\" इति, द्वितीयसूत्रे गृहिणोपसंहारस्य निर्वाह्यत्वादाद्यसूत्रे, पक्षेणेति पारिवाज्यस्य विकल्पेनोपादेयत्वं चास्नमर्थनीयं विद्याङ्गत्वेन गार्हस्थ्यप्रामाणिकत्वबुद्धौ सत्यां परिव्राज्यनियमशङ्कानुपपत्तेः, तद्वत इत्यस्य विद्यावत् इति व्याख्यानमुचितं न तु बाल्यपाण्डित्यवत इति विद्यायाः प्रकृतत्वात्, पारिव्राज्यनियमस्यासमर्थनीयत्वाच्च, यतो मौनब्राह्मणशब्दौ न पारिव्राज्यसर्वाश्रमधर्मत्यागपरौ, किं तु शुभाश्रयमनननिदिध्यासनलाभपरौ । अत एव तयोरनियत्वमपि अनुपपन्नम्, सर्वासु विद्यासु शुभाश्रयमननस्यापेक्षितत्वात्, उपासनस्य निदिध्यासनरूपत्वाच्च द्वितीयसूत्रनिवर्ाहो दत्तोत्तरः । ब्रह्मचर्यवानप्रस्थयोर्विद्याङ्गत्वनिरूपकतया अधिकरणान्तरत्वं च \"मौनव\" दिति सूत्रस्यायुक्त्तं \"सर्वापेक्षे\" त्यत्रैव तमेतमित्यादिवाक्येन विद्यायाः सर्वाश्रमधर्माङ्गकत्वस्य समर्थितत्वात् ।। 48 ।।\n।। सहकार्यन्तरविध्यधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.12 सहकार्यन्तराधिकरणम्\n26. मन्तव्यत्वे श्रुते सत्यथ मुनिरिति वागस्तु तस्यानुवादः  \n कश्चिन्न ह्यत्र दृष्टो विधिरिति पुरः पण्डितत्वस्य लब्धेः ।  \n ऊहापोहार्हता हि श्रवणमननतोऽनन्तरं पण्डितत्वं  \n मौनख्यातिः प्रकृष्टे मनन इति विभौ धारणाद्युक्तिरेषा ।।"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.12 सहकार्यन्तराधिकरणम्\n26. पूर्वं यज्ञादीनां शमादीनाञ्च विद्यासहकारित्वमुक्तम् । अधुना पुनस्सहकार्यन्तरं चिन्त्यत इति सङ्गतिः । अत्रोद्गीथादिप्रसङ्गस्तु सङ्गतिविशेषप्राप्त इति न विरोधः । इह तु मननस्य ध्यानालम्बनशुभाश्रयगोचरत्वेनातद्गोचरेभ्यो यज्ञादिभ्यश्शमादिभ्यश्च विलक्षणत्वादतद्गोचरत्वसाधर्म्येण यज्ञादेश्च शमादेश्च पश्चान्मननं निरूप्यते । तदर्थविचारस्तु - किमस्मिन्वाक्ये मौनं विधीयते उतानूद्यत इति । किं पाण्डित्यमेव मौनमुतार्थान्तरं मननरूपमिति । किं मननं विधातुं योग्यमुत नेति । किं मननस्य यज्ञादिश्रुतिविरोधोऽस्ति उत नेति । किं मननं कर्मानुष्ठानप्रतिक्षेपकमुत नेति । स्वप्रकरणे प्रकरणान्तरे च कतिपयाश्रमधर्मानुक्तिर्मननस्य कर्मानुष्ठानप्रतिक्षेपकत्वमुपोद्बलयत्युत नेति । किं कतिपयोक्तिरनुक्तानादरमूलैव स्यादुतानुक्तप्रदर्शनार्था च स्यादिति । अत्र पूर्वपक्षमनुवदति - मन्तव्यत्व इति । इयं किल तत्त्वविदामनुष्ठानप्रक्रिया - यज्ञादिकर्मानुष्ठानं 'यज्ञेन' इत्यादिना विद्याङ्गत्वेन विधीयते । 'शान्तो दान्तः' इत्यादिना तु शमदमादिकञ्च तथैव विधीयते । तेन तदुभयं विद्याङ्गमेव । यद्यपि 'श्रोतव्यो मन्तव्यः' इति वाक्येन श्रवणं मननञ्च रागतः प्राप्तत्वादनूद्यते, तथापि श्रवणमननाभ्यां विना विद्यानिष्पत्त्ययोगात् तदुभयमपि तदङ्गमेव । 'एवं तस्माद् ब्राह्मणः पाण्डित्यं निर्विद्य बाल्येन तिष्ठासेद् बाल्यञ्च पाण्डित्यञ्च निर्विद्याथ मुनिः' इति पाण्डित्यादित्रितयमपि ब्रह्मविद्याङ्गमेव विधीयते । तेन मौनपर्यन्तैरेतैरङ्गैर्ब्रह्मविद्या प्राप्यत इति । 'स ब्राह्मणः' इति ब्रह्मविद्यानिष्ठो भवेदिति श्रुत्याभिधीयत इति । अत्र कश्चिदाह - अथ मुनिरित्यत्रापूर्वं मननं न विधीयते, पूर्वमेव मननस्य प्राप्तत्वात् । श्रवणप्रतिष्ठार्थं मननं तावदेकम् । अनन्तरं पाण्डित्यरूपमन्यत् । ऊहापोहक्षमा धीः खलु पण्डा तादृग्विधां धियं प्राप्तः पण्डित इति सर्वलोकप्रसिद्धिः । तेन मननस्य प्राप्तत्वादथ मुनिरित्यत्र विधिश्रवणाभावाच्च मौनं न विधीयत इति । अयमत्र शब्दार्थः - पूर्वमेव मन्तव्यत्वे श्रुते सत्यथ मुनिरिति वचनं पूर्वसिद्धस्य मननस्यानुवादोऽस्तु । तस्यानुवादः - अत्यन्तप्रसिद्धस्यानुवाद इत्यर्थः । तस्यानुवादत्वे हेतुमाह - कश्चिदिति । न ह्यत्र मुनिस्स्यादिति कश्चिद्विधिर्दृष्ट इत्यर्थः । विधिशब्दाभावे कथं विधित्वमङ्गीक्रियत इत्यर्थः । एवं पूर्वपक्षमनूद्य निराकरोति - नेति । प्रतिक्षेपे हेतुमाह - पुर इति । मुनित्वकथनात् पूर्वं पण्डितत्वस्य लाभात् । अयमर्थः - मननं नाम श्रवणप्रतिष्ठापनार्थं युक्तिभिश्चिन्तनामात्रमेव । तच्च पण्डितत्वात् प्रागेव निष्पन्नम् । तद्व्यतिरेकेणात्यन्तातिशयितोहापोहक्षमप्रतिभावत्त्वं पण्डितत्वम् । तच्च मौनात्पूर्वमिहोच्यते । तत उपरि कथ्यमानमिदं मौनमनेकसहकारिविशेषलभ्यमन्यदेवान्तरङ्गं विद्याङ्गं विधीयत इत्यङ्गीकर्तव्यमिति । पण्डितत्वस्य श्रवणमननाभ्यामन्यत्वं विशदमेव प्रकाशयति - ऊहेति । मौनस्यान्यत्वे हेत्वन्तरमप्याह - मौनख्यातिरिति । अध्यात्मशास्त्रे मौनप्रसिद्धिः श्रवणप्रतिष्ठार्थे मनने नास्ति । अपितु पाण्डित्यानन्तरभाविनि प्रकृष्टे मनने निरन्तरचिन्तन इत्यर्थः । तर्हि किमिदं मौनमित्याशङ्क्य मौनस्वरूपं प्रकटमेव प्रदर्शयति - विभौ धारणेति । अयमर्थः - अष्टाङ्गयोगे समाधिरेव साक्षात् ब्रह्मविद्या । तत्पूर्वभाविधारणादिकं मौनमित्युच्यत इति ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.12 सहकार्यन्तराधिकरणम्\nयज्ञादीनां शमादीनां च विद्यासहकारिणां निरूपणानन्तरसंगतिविशेषप्राप्तां सर्वान्नानुमत्यादिचिंतां कृत्वा पुनरपि विद्यायामेव सहकार्यन्तरं निरूप्यत इति संगतिः। 'तस्माद्ब्राह्मणः पाण्डित्यं निर्विद्य बाल्येनतिष्ठासेत् बाल्यं च पांडित्यं च निर्विद्याथ मुनि'रिति कहोळब्राह्मणे श्रूयते। किमस्मिन्वाक्ये मौनमनूद्यते उत विधीयत इति मौनस्य पाण्डित्यरूपत्वतदर्थान्तराभ्यां संशये पूर्वपक्षः। मौनपाण्डित्यशब्दयोर्ज्ञानत्वात् 'पाण्डित्यं निर्विद्ये'ति विहितमेव ज्ञानमथमुनिरित्यत्रानूद्यत इति। अत्र सिद्धान्तः- यथा 'यज्ञेन दानेने'त्यादिना 'शान्तोदान्त' इत्यादिना च यज्ञादिश्शमादिश्च विद्यासहकारी विधीयते। यथा च श्रवणंमननंचार्थप्राप्तं\" गृह्यते तथा 'तस्माद्ब्राह्मणः पाण्डित्यं निर्विद्ये' त्यादिना पाण्डित्यं बाल्यं मौनमिति त्रयं विद्यायास्सहकार्यन्तरं विधियते। तत्र बाल्यमनन्तराधिकरणे निर्वक्ष्यते। मौनं तु पाण्डित्यादन्यदेव। ऊहोपोहक्षमाधीः पण्डा साऽस्यसञ्जातेति पंडितः तस्य कर्म पाण्डित्यं\" श्रवणमननान्तरं तदभ्यासपाटववशाल्लब्धय ऊहापोहक्षमया नवनवोन्मेषशालिन्या प्रतिभयाश्रुतमतार्थानुकूल्येन सकलोपनिषत्तात्पर्यप्रतिष्ठानरूपम्। मौनं तु प्रकृष्टमननं प्रकृष्टमननशीलेषु व्यासादिषु तत्प्रयोगात्। प्रकर्षश्च मननस्य स्नेहपूर्वकतया प्रियविरहितनायिकाया- नायकविषयस्येव निरन्तरमनुवर्तमानत्वरूपं उपासनालम्बनस्य शुभावश्रयस्यभगवद्विग्रहादेः पुनः पुनः संशीलनात्मकं। तदपि विद्यानिष्पत्त्यर्थमेव। यस्योपासनकालव्यतिरिक्तका- लेष्वपि गच्छतस्तिष्ठतश्शयानस्यवोपास्यविषयचिंताऽनुवर्तते, तस्यैवोपासनाकालेऽपि तद्विषयचित्तैकाग्न्याद्विद्या- द्दढीभवति। यस्यतूपासनाकालव्यतिरिक्तकालेषु विषयान्तरावेशः तस्योपासनाकालेऽपि चेतसि समयान्तरचिंतितविषयान्तरानुप्रवेशाद्विद्या न द्दढीभवेदिति। ननु 'कुचुंबे शुचौ देश' इत्यादिना गृहस्थाश्रमधर्मैर्मुक्तिरिति छान्दोग्योपनिषदुपसंहारो द्दश्यते इति गृहस्थाश्रमधर्मा एव विद्यासहकारिणा इति तदाशयोऽवसीयते। अतो गृहस्थानां यज्ञदानादितदर्थद्रव्यार्जनादिबहुव्यापारव्यग्रचेतसा मुक्तरूपमालम्बनसंशीलनं\" न घटते। अतः 'अथमुनि'रिति पाण्डित्यानुवाद इत्येवोचितमिति चेत्। मैवम्। नहि गृहस्थानामेव विद्या। कृत्स्नेष्वप्याश्रमेषु विद्यासद्भावे श्रुतीनामुदाहृतत्वात्। अतो गृहस्थेषु विद्योक्तिस्सर्वेषामाश्रमाणां प्रदर्शनार्था। विशिष्य गृहस्थनिर्देशस्तु यज्ञादिव्यग्रचेतसां\" तेषां पाण्डित्यादिसाधनत्रयसाध्या विद्या न सम्भवतीति शङ्कानिरासार्था। यज्ञादीनामन्तः करणशुद्धिद्वारा शूभावश्रये चेतः प्रतिष्ठोपयोगित्वान्न तेस्तदुपरोध इति तदाशयः। अथ स्यात् कहोळब्राह्मणे 'ब्राह्मणाः पुत्रेषणायाश्च वित्तेषणायाश्च लोकेषणायाश्च व्युत्थायाथ भिक्षाचर्यं\" चरन्ती'ति पारिव्रज्यैकान्तिकं धर्मोपन्यासानन्तरं 'तस्माद्ब्राह्मणः पाण्डित्यं निर्विद्ये' त्यादि श्रूयते। तेन परिव्राजामेव पाण्डित्यादिसाध्याविद्येति प्रतीतेः कथं तस्यास्सर्वाश्रमसाधारण्यम्। अतश्छानदोग्ये गृहस्थधर्मेणोपसंहारः केवलं गृहस्थधर्मप्रसंसार्थो न विद्यद्वार मुक्तयर्थत्वप्दर्शनार्थ इति चेत्। मैवं। तत्र मौनोपदेशस्यापि 'यज्ञोध्ययनं दान'मित्यादि श्रुत्यनुसारेण सर्वेषामाश्रमाणां\" प्रदर्शनार्थत्वात्। तस्माद्यज्ञादिसर्वाश्र- मधर्मसहकृतं वाल्यपाण्डित्ययोस्तृतीयं मौनं विधेयमिति सिद्धम्।। संग्रहकारिकाः।। अथमुनिरित्यत्र विधेश्श्रवणान्तमौनमविधेयम्। पाण्डित्यशब्दितं यत ज्ञावं विहितं तदनुवाद्यम्।। पाण्डित्याद्यन्यदिदं प्रकृष्टमननात्मकं ज्ञानम्। आरंभणसंशीलनमितिहि यदाचक्षते वृद्धाः।। पाण्डित्यबाल्ययोस्तत्तृतीयमधिकारिणो विदुषः। विद्यासहकारितया यज्ञादिकवद्विधेयमिह।। इति सहकार्यन्तरविध्यधिकरणम्।।12।।"
                            }
                        ]
                    },
                    {
                        "verse_number": 53,
                        "original_text": "Adhikarana 3.4.13 अनाविष्काराधिकरणम्\nअनाविष्कुर्वन्नन्वयात्॥3.4.49॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.13 अनाविष्काराधिकरणम्\n\"तस्माद्व्राह्मणः पाण्डित्यं निर्विद्य बाल्येन तिष्ठासेत्\" इत्यत्र विदुषां बाल्यमुपादेयतया श्रुतम् बालस्य भावः, कम्मर् वा बाल्यम् बालभावस्य वयोवस्थाविशेषस्यानुपादेयत्वात् कम्मैवेह गृह्यते तत्र किं बालस्य कर्म कामचारादिकं सर्वं विदुषोपादेयम्? उत दम्भादिरहितत्वमेवेति विषये विशेषाभावात्सर्वमुपादेयम्; नियमशास्त्राणि च विशेषविधिनाऽनेन बाध्यन्त इति एवं प्राप्तेऽभिधीयते- अनाविष्कुवर्न् इति बालस्य यत्स्वभावानाविष्काररूपं कर्म्म तदुपाददानो वर्त्तेत विद्वान्; कुतः? अन्वयात्- तस्यैवान्वयात्, \"बाल्येन तिष्ठासेत्\" इत्यस्मिन् विधौ तस्यैव ह्यन्वयसम्भवः, इतरेषशं विद्याविरोधित्वश्रवणात्, \"नाविरतो दुश्चरितान्नाशान्तो नासमाहितः नाशान्तमानसो वापि प्रज्ञानेनैनमाप्नुयात्\" \"आहारशुद्धौ सत्त्वशुद्धिः\" इत्यादिषु। 49।\n।। अनाविष्काराधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.13 अनाविष्काराधिकरणम्\n“तस्माद्ब्राह्मणः पाण्डित्यं निर्विद्य बाल्येन तिष्ठासेत् बाल्यं च पाण्डित्यं च निर्विद्याथ मुनिः” इत्यत्र किं बालस्य कर्म कामचारादिकं सर्वं विदुषोपादेयम्, उत विद्यामाहात्म्यानाविष्कार इति संशयः “बाल्येन तिष्ठासेदित्यविशेषविधानात्कामचारादिकं सर्वमप्युपादेयमिति पूर्वः पक्षः; विदुषो विशेषविधानात्, विद्यामाहात्म्याच्च, निषेधश्रुतयो बाधिता भवेयुरिति राद्धान्तस्तु - पाण्डित्यप्रयुक्तस्वमाहात्म्यानाविष्कार एव विद्यान्वययोग्यतयोपादेयः; इतरस्य कामचारादेः “नाविरतो दुश्चरितात्” इत्यादिशास्त्रैर्विद्योत्पत्तिविरोधित्वावगमात् अतो यथा बालः स्वाभिजनाद्यनाविष्कुर्वन्वर्तते; तथा विद्वान्वर्तेतेत्येतदेव युक्तम् सूत्रमपि व्याख्यातम् इति अनाविष्काराधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.13 अनाविष्काराधिकरणम्\n\"पाण्डित्यं निर्विद्य बाल्येन तिष्ठासेत्\" इति बाल्यमित्यविशेषेण श्रुतावपि, बालकर्म स्वमाहात्म्यानाविष्काररूपं विद्यान्वययोग्यतया विधीयते।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.13 अनाविष्काराधिकरणम्\n।। अनाविष्कुर्वन्नन्वयात् ।। 49 ।। सङ्गतिः स्फुटा, बाल्योपादाने किं कामचारादिकमपि उपादेयम्? उत माहात्म्यानाविष्करणमेव, किं बाल्यशब्दः सर्वबालककर्मपरः? उत माहात्म्यानाविष्काररूपबालस्वभावविशेषपरः, \"नाविरतः\" इत्यादिश्रुतिः किं बाल्यशब्दस्य अनाविष्कारपरतामवगमयति, नेति न चेत्सर्वबालकर्मपरतया बाल्यशब्दस्य कामचारादेरुपादेयत्वम्, अवगमयति चेत्- अनाविष्कारपरतया बाल्यशब्दस्य दम्भादिराहित्यमेव उपादयं स्यात् । ननु कथं रागप्राप्तस्य कामचारादेर्विधेयत्वशङ्का, नैवं रागप्राप्तर्तुगमनादेर्नियमार्थं विदानदर्शनात्, ॠतुगमनं नान्यत्र निषिद्धम्, रागप्राप्तं कथं विधेयमिति चेन्न, पशवालम्भनविधानवद् बाल्यविधानस्यापि सम्भावितत्वात् । नियमशास्त्राणि चेति - ब्रह्मविद्यतिरिक्त्तविषयाणीति भावः । राद्धान्तमाह - एवं प्राप्ते इति । बलस्येति - स्वभावोऽभिजनशुध्द्यादिः, नियमशास्त्राणां ब्रह्मविद्यातिरिक्त्तविषयत्वं परिहृतम्, एतदाश्रमनिष्ठस्य विशेषतो नियमदर्शनादित्यर्थः ।। 49 ।।\n।। अनाविष्काराधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.13 अनाविष्काराधिकरणम्\n27. शिष्टं बाल्येन तिष्ठासनमपि विदुषो बालकृत्यं तदस्तु  \n भर्तुं बालस्य भावो नतु सुशक इति स्वैरितास्येति चेन्न ।  \n दुश्चारित्रादमुं नाविरत इति वचस्सन्निरुन्धे ह्यतोऽसौ  \n माहात्म्यं स्वं निगूहेदिति मुनिविहिते बाल्यविध्याशयस्स्यात् ।।"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.13 अनाविष्काराधिकरणम्\n27. 'तस्माद् ब्राह्मणः पाण्डित्यं निर्विद्य बाल्येन तिष्ठासेत्' इत्यत्र विदुषा बाल्यमुपादेयतया श्रुतम् । बालस्य भावः कर्म बाल्यम् । बालभावस्य वयोऽवस्थाविशेषस्य अनुपादेयत्वात् कर्मैव गृह्यते । तत्र किं बालस्य कर्म कामचारादिकं सर्वं विदुषोपादेयम्, उत डम्भादिरहितत्वमेवेति विशये' इति सङ्गतिर्भाष्ये व्यक्ता । तदर्थविचारस्तु - बाल्योपादाने किं कामचारादिकमप्युपादेयम् उत माहात्म्यानाविष्करणमेव, किं बाल्यशब्दस्सर्वबालकर्मपरः उत माहात्म्यानाविष्करणरूपबालस्वभावविशेषपरः । 'नाविरतः' इत्यादिश्रुतिः किं बाल्यशब्दस्यानाविष्कारपरतामवगमयति नेति । अत्र पूर्वपक्षी मन्यते - 'बाल्येन तिष्ठासेत्' इति विदुषः श्रुतौ शिष्टं बाल्यं बालकृत्यं कामचारवादभक्षत्वमेवास्तु न पुनर्बालस्य स्वभावः । न ह्यन्यस्य भावोऽन्येन भर्तुं सुशकः, व्यवस्थितत्वात् बाल्यादीनां धर्माणाम् । तेन स्वैरितैव बाल्यमित्यस्तु । तदिदमनुवदति - शिष्टमिति । अनूदितमर्थं प्रतिक्षिपति - नेति । प्रतिक्षेपप्रकारं प्रकटयति - दुश्चारित्रादिति । 'नाविरतो दुश्चरितात्' इति वचस्त्वदुक्तममुमर्थं सन्निरुन्धे । अथवा स्वैरिणममुमधिकारिणं सन्निरुन्धे । तर्हि बाल्यस्य को निर्णय इत्याशङ्क्य बाल्यशब्दार्थं निर्णयेन कथयति - अत इति । अध्यात्मविदां स्वमाहात्म्यगोपनं हि मुनिभिर्विधीयते तेन विहिते स्वमाहात्म्यगोपने बाल्यशब्दस्य तात्पर्यं स्यात् । अत एव सदाचारनिष्ठस्यापि भरतस्य 'सतां मार्गमदूषयन्' इति सन्मार्गादूषणेन प्रख्यातस्योद्भ्रान्तवन्नटनमुच्यते । एवमत्रापि बालवत् स्वमाहात्म्यगोपनमेवोच्यते । इदञ्च स्वमाहात्म्यगोपनं लोकसंमानादिव्यावृत्त्यर्थम् । संमानादिकञ्च त्याज्यमेवाध्यात्मविदाम् - 'असंमानात्तपोवृद्धिः संमानात्तु तपःक्षयः । अर्चितः पूजितो विप्रो दुग्धा गौरिव गच्छति ॥' इति लोकसंमानस्य परित्याज्यत्वस्मरणात् ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.13 अनाविष्काराधिकरणम्\nअथ 'बाल्येनतिष्ठासे'दित्यत्र विधेयं बाल्यं बालकर्मरूपं कीद्दशमिति विचार्यते। द्विविधं हि बालस्य कर्म कामचारवादभक्षत्वादिकं अप्ररूढेन्द्रियत्वदर्पाहङ्काराहित्यादिरूपं च। द्विविधमपि विधेयमिति पूर्वपक्षः। ननु 'नाविरतोदुश्चिरिता'दिति मंत्रेण दुश्चरितव्यावृत्तिर्विद्याङ्गत्वेन विधीयते। कथमिह तदनुमतिः। समयभेदेनाविरोध इति पूर्वपक्षीमन्यते। प्रकृष्टमननरूपात् मौनात्प्राग्बाल्यं विधीयते, प्रज्ञानेनैनामाप्नुयादिति प्रकृष्टमननांगत्वेन दुश्चरितव्यावृत्तिर्विधीयत इति। अत्र सिद्धान्तः। निर्विद्येत्नेन समापनं नोच्यत किंतु प्रतिष्ठितत्वं। निरुपसृष्टाल्लाभार्थाद्विदेस्तन्निष्पत्तेः। अतः कामचारवादभक्षत्व दुश्चरितव्यावृत्त्योर्मौनकाले विरोधात् दर्पाहङ्कारादिराहित्येनाभिजात्यादिस्वमहिमानाविष्करणमेव बाल्यमिति युक्तम्। अस्यैवान्वययोग्यत्वात्। तथाच भारतवचनं- 'यन्नसन्तं नचासन्तं नाश्रुतं न बहुश्रुतम्। नसुवृत्तं वेद कश्चित्स ब्राह्मण-।। गूढधर्माश्रितो विद्वानज्ञानचरितं\" चरेत्। अन्धवज्जडवच्चापि मूकवच्च महीं चरे'दित्यादि।। संग्रहकारिकाः।। बालस्य कर्म बाल्यं तत्तु भवेत्कामचारादि। महिमानाविष्कृतिरेवात्रोदितं बाल्यम्।। इति अनाविष्काराधिकरणम्।।13।।"
                            }
                        ]
                    },
                    {
                        "verse_number": 54,
                        "original_text": "Adhikarana 3.4.14 ऐहिकाधिकरणम्\nऐहिकमप्रस्तुतप्रतिबन्धे तद्दर्शनात्॥3.4.50॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.14 ऐहिकाधिकरणम्\nद्विविधा विद्या- अभ्युदयफला मुक्त्तिफला च तत्राभ्युदयफला स्वसाधनभूतैः पुण्यकर्मभिः पुण्यकर्मानन्तरमेवोत्पद्यते? उतानन्तरं? कालान्तरे वेत्यनियम इति संशयः पूर्वकृतैः पुण्यकर्मभिर्हि विद्वान् जायते; यथोक्त्तं भगवता \"चतुविर्धा भजन्ते मां जनाः सुकृतिनोऽर्ज्जुन\" इति साधने निर्वृत्ते विलम्बहेत्वभावात् अनन्तरमेव इति प्राप्त उच्यते- ऐहिकमप्रस्तुतप्रतिबन्धे इति ऐहिकम्- अभ्युदयफलमुपासनम्, रतिबन्धे सत्यनन्तरम्, प्रतिबन्धे सति तदुत्तरकालमित्यनियमः कुतः? तद्दर्शनात्- दृश्यते हि प्रबलकर्मान्तरेण कर्मफलप्रतिबन्धाभ्युपगमः श्रुतौ \"यदेव विद्यया करोति श्रुद्धयोपनिषदा तदेव वीर्यवत्तरम्\" इत्युद्गीथविद्यायुक्त्तस्य कर्मणः फलाप्रतिबन्धश्रवणात्। 50।\n।। ऐहिकाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.14 ऐहिकाधिकरणम्\nमोक्षव्यतिरिक्ताभ्युदयफलमुपासनं किं स्वसाधनभूतपुण्यकर्मानन्तरमेवोत्पद्यते, उतानन्तरमन्यदा वेत्यनियम इति संशयः साधननिर्वृत्तौ विलम्बहेत्वभावादनन्तरमेवेति पूर्वः पक्षः राद्धान्तस्तु - अप्रस्तुते - प्रबलकर्मान्तरप्रतिबन्धे सत्यनन्तरम्, प्रस्तुते तदुत्तरकारलमित्यनियमः दृश्यते हि प्रबलकर्मान्तरेण फलप्रतिबन्धः “यदेव विद्यया करोति तदेव वीर्यवत्तरमिति उद्गीथोपासनस्य क्रतोः कर्मान्तरेण फलाप्रतिबन्धः फलमिति, “पृथग्घ्यप्रतिबन्धः फलम्” इत्यभ्युपगमात् सूत्रमपि व्याख्यातम् ऐहिकम् - अभ्युदयफलमित्यर्थः ॥ इति ऐहिकाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.14 ऐहिकाधिकरणम्\nअभ्युदयफलमुपासनं स्वसाधनभूतपुण्यकर्मानन्तरमुत्पद्यत इति नायं नियमः। प्रबलकर्मान्तरप्रतिबन्धाभावे तदनन्तरम्। प्रतिबन्धे तु तस्मिन् सम्प्ते ; \"तदेव वीर्यवत्तरम्\" इतिप्रतिबन्धाभावफलदर्शनात्।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.14 ऐहिकाधिकरणम्\n।। ऐहिकमप्रस्तुतप्रतिबन्धे तद्दर्शनात् ।। 50 ।। अङ्गचिन्ता कअता, अङ्गिनिष्ठासिद्धसमयो निरूप्यत इति सङ्गतिः, किमैहिकफलोपासनं स्वासाधनपुण्यकर्मानन्तरमेवोत्पद्यते? उतानन्तरं? कालान्तरे वेत्यनियमः, किं तदुत्पत्तेः प्रतिबन्धः सम्भवति? नेति, न वेदानन्तरर्यनियमः सम्भवे त्वनियमः, उद्गीथाद्युपासनरहितयज्ञादिसुकृतर्विद्यानिष्पत्तावयं विचारः, विद्यायाः पुण्यहेतुकत्वे सिद्धे हि अयं विचार इत्यत्राह - यथोक्त्तमिति ।। 50 ।।\n।। ऐहिकाधिकरणं समाप्तम् ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.14 ऐहिकाधिकरणम्\n28. भोगार्थोपासनानां स्वजनसुकृतैस्तत्क्षणादुद्भवस्स्यात्  \n स्वर्गादिस्त्वत्र देहे न घटत इह तु स्वान्तशुद्ध्योपपत्तिः ।  \n स्नानप्रायत्यनीतिस्तत इति न पुरो विघ्नसम्भावनोक्तेः  \n कारीर्यादौ तदर्हैस्सगुणविरचितेऽप्यस्ति विघ्नः कदाचित् ।।"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.14 ऐहिकाधिकरणम्\n28. इत्थमङ्गचिन्ता कृता, इदानिमङ्गिनिष्पत्तिसमयचिन्ता क्रियत इति सङ्गतिः । तदर्थविचारस्तु - किमैहिकफलसाधनमुपासनं स्वसाधनपुण्यकर्मानन्तरमेवोत्पद्यते उतानन्तरं कालान्तरे वेत्यनियमः । किं तदुत्पत्तेः प्रतिबन्धस्सम्भवति नेति । इत्थमिह पूर्वपक्षी मन्यते - भोगार्थोपासनानाम् - ऐहिकफलानामुपासनानां स्वजनकसुकृतैः - स्वोत्पादकसुकृतैस्तत्क्षणादेवोद्भवस्स्यात् । ननु स्वर्गादिवद् विद्यान्तरोत्पत्तिः कर्मफलत्वात् कालान्तरे स्यादित्याशङ्क्य स्वर्गादीनां देहान्तरानुभाव्यत्वेनास्मिन्देहे नोत्पत्तिः स्यात्, सम्भवत्येवास्मिन्देहे हृदयशुद्ध्यादिमुखेन विद्याया उत्पत्तिः । तेनात्र स्नानप्रायत्यनीतिरेव स्यात् । यथा स्नातस्य पुरुषस्य प्रायत्यं प्रयतत्वं तदानीमेव भवति, नपुनर्देहान्तरे, तथा स्वकर्मभिर्विद्याप्राप्तिस्तदानीमेव नियमेन स्यादिति । तदिदमनुवदति - भोगार्थेति । अनूदितमर्थं प्रतिक्षिपति - नेति । उत्पत्तिः कदाचित् तदानीमेव स्यात् कदाचित् कालान्तर इत्यनियम एव । ननु सगुणविरचिते कथं कालान्तरे फलसिद्धिस्स्यात् तत्राप्याह - तदर्हैरिति । सगुणविरचितेऽपि कर्मण्यत्यन्तप्रबलैः कर्मभिस्तत्प्रतिबन्धार्हैः कदाचित् विघ्नस्स्यादेव ॥"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.14 ऐहिकाधिकरणम्\nइत्थमङ्गचिंता कृता। अथाङ्गिनिष्पत्तिसमयश्चित्यत इति सङ्गतिः। सन्त्यैहिकभोगभोग्याभ्युदयफला विद्यास्ताः किं स्वसाधनपुण्यकर्मानुष्ठानानन्तरमिहैव जन्मनि नियमेन भवन्ति। उतेहवा दहान्तरेवा भवन्तीत्यनियम इति संशये पूर्वपक्षः। इहैव जन्मनि भवंति स्नानात्प्रायत्यवत्। स्वर्गादेवद्देहान्तरभोग्यत्वाभावा- दिति। असति प्रतिबन्धे तथैव, प्रबलकर्मान्तरप्रतिबन्धे तु देहान्तर इति सिद्धान्तः।। संग्रहकारिका।। अभ्युदयफलारोहति विद्यास्वफलककर्मानन्तरमेव। रोहेदियमसति प्रतिबन्धे तत्सत्वे तद्विलयमपेक्ष्य।। इति ऐहिकताधिकरणम्।।14।।"
                            }
                        ]
                    },
                    {
                        "verse_number": 55,
                        "original_text": "Adhikarana 3.4.15 मुक्तिफलाधिकरणम्\nएवं मुक्तिफलानियमस्तदवस्थावधृतेस्तदवस्थावधृतेः॥3.4.51॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 3.4.15 मुक्तिफलाधिकरणम्\nमुक्त्तिफलस्याप्युपासनस्य स्वासाधनभूतैरतिशयितकर्मभिरुत्पत्तावेवमेव कालानियमः; तस्याऽपि पूर्ववत्प्रतिबन्धाभावप्रतिबन्धसमाप्तिरूपावस्थावगतेः- अत्रापि तस्य हेतोः समानत्वादित्यर्थः सर्वेभ्यः कर्मभ्यो मुक्त्तिफलविद्यासाधनस्य कर्मणः प्रबलत्वात्प्रतिबन्धासम्भव इत्यधिकाशङ्का तत्रापि ब्रह्मविदपचाराणां पूर्वकृतानां प्रबलानां सम्भवात् प्रबिन्धसम्भव इति परिहारः द्विरुक्त्तिरध्यायपरिसमाप्ति द्योतयति। 51।\n।। मुक्त्तिफलाधिकरणं समाप्तम्।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 3.4.15 मुक्तिफलाधिकरणम्\nकिं मुक्तिफलान्युपासनानि स्वसाधनभूतातिशयितपुण्यकर्मानन्तरमुत्पद्यन्ते, उत पूर्ववदनियम इति संशयः मुक्तिफलोपासनसाधनभूतकर्मणां सर्वकर्मभ्यो बलवत्तरत्वेन प्रतिबन्धाभावादनन्तरमेवोत्पद्यत इति पूर्वः पक्षः तत्रापि ब्रह्मविदपचारस्य ततोऽपि बलवत्तरत्वेन प्रतिबन्धसंभवादनियम एवेति राद्धान्तः सूत्रार्थस्तु - मुक्तिफलानामप्येवमनियमः कुतः? तदवस्थावधृतेः - प्रतिबन्धाभावे सति फलावधृतेः द्विरुक्तिरध्यायपरिसमाप्तिं द्योतयति इति मुक्तिफलाधिकरणम् ॥ इति श्रीभगवद्रामानुजविरचिते श्रीवेदान्तदीपे तृतीयस्याध्यायस्य चतुर्थः पादः ॥ समाप्तश्चाध्यायः॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 3.4.15 मुक्तिफलाधिकरणम्\nएवं मुक्तिफलोपासनस्यापि प्रतिबन्धभावाभावयोरित्यनियमः, प्रतिबन्धभाव एवेति फलोदयावस्थावधृतेः।।"
                            },
                            {
                                "author": "Sudarśaṇasūri's Śrutaprakāśika",
                                "commentary": "Adhikarana 3.4.15 मुक्तिफलाधिकरणम्\n।। एवं मुक्त्तिफलानियमस्तदवस्थावधृतेस्तदवस्थावधृतेः ।। 51 ।। सङ्गतिः स्फटा, किं मुक्त्तिफलमुपासनं स्वासाधनकर्मानन्तरभेवोत्पद्यते? उतानन्तरं? कालान्तरे वेत्यनियमः,किं परविद्यासाधनात्कर्मणः प्रबलकर्मन्तरं सम्भवति, नेति, असम्भवे नियमः, सम्भवे त्वनियम इति । मुक्त्तिफलशब्दो बहुव्रीहिः, उद्गीथाद्युपासनरहितयज्ञादिनिष्पाद्यपरविद्यानिष्पविविषयोऽयं विचारः । तस्य हेतोः- पूर्वत्रोक्त्तहेतोः । अधिकाशङ्कामाह - सर्वेभ्य इति । भगवत्प्रीत्यतिशयहेतुत्वेन प्राबल्यात् न तत्प्रतिबन्धकर्मस्तीति शङ्का, ब्रह्मविदपचारः प्रतिबन्धक इति परिहारः । इतरे त्रयोऽपि इदमधिकरणद्वयं विद्यासाधनानान्तरं विद्योत्पविविषयम्, निष्पन्नायां विद्यायां तत्फलभूतमुक्त्तिविषयं च वर्णयन्ति । तत्र परे तु \"ऐहिक\"मित्यत्र विद्योत्पत्तिरप्रतिबन्धे सत्यस्मिन् जन्मनि स्यात्, अन्यथा अन्यत्रेति सिद्धान्तयन्ति, तत्र विचारस्य ऐहिकोपासनविषयत्वाभावमात्र विरोधः, तत्त्वनन्तराधिकरणविचारानुपपत्तेरनुपपन्नम्, अनन्तराधिकरणस्य को विचारः, मुक्त्तिरूपे फलेऽपि उत्कर्षनिकर्षकृतः कश्चिद्विशेषप्रतिनियमः फलत्वात्सम्भवति इत्याशङ्कय परिह्रियते, मुक्त्तेरेकरूपत्वावधृतेरिति चेत्, उच्यते- उत्कर्षनिकर्षकृतविशेषप्रतिनियम इति, किं स्वरूपगतविशेषः? उत विलम्बाविलम्बरूप विशेषो विवक्षितः, न प्रथमः- इहासङ्गतत्वात्, चतुर्थस्य चतुर्थे पादे हि तस्य निरूप्यता, निरूप्यते च \"संपद्याविर्भाव\" इति, द्वितीयेऽपि किं विद्यायामनिष्पन्नायां विलम्बाविलम्बविचारः? उत निष्पन्नायाम्, प्रथमे निवर्त्तकानिष्पतौ निवर्त्यनिवर्त्तेः प्रसङ्गाभावेन विलम्बनिश्चयादनारम्भः, द्वितीये वसिष्टादीनामाधिकारिकाणां विद्यावतामपि विलम्बस्य पूर्वं समर्थितत्वात् इदानीन्तनानां ब्रह्म\nज्ञानवतां देहपातविलम्बाच्च विलम्बाविलम्बरूपविशेषप्रतिनियमनिरासोऽनुपपन्नः, अत उपासनभेदेनैव अधिकरणवर्णनं युक्त्तम् । अपरे तु विद्याफलमात्मापरोक्ष्यं किमिहैव जन्मनि? उत इह वान्यत्र वेत्यनिम इति विचार्य पूर्वाधिकरणेनानियम इति सिद्धान्तयन्ति । अनन्तरे च- आपरोक्ष्ये सति तद्देहपाते मोक्षः, दर्शनमात्रे कर्मक्षयश्रुतरिति पूर्वपक्षं कृत्वा आपरोक्ष्ये तारतम्यसम्भवात् तत्रैवान्यत्र वेत्यनियमः, मोक्षस्त्वेकरूपः, परमात्मावस्था हि मुक्त्तिरवधृतेत्याहुः, तेषामपि मोक्षैकरूपत्वं सिद्धान्तश्चेत् पूर्वपदसङ्गतिः पुनरुक्त्तिश्च । विलम्बाविलम्बसम्भवे निरूप्ये \"यावदधिकार\"मित्यनेन गतार्थत्वादनारम्भणीयता, संशयाभावाच्च आपरोक्ष्यमात्रे मुक्त्तिः कस्य केन सम्भाव्यते । अन्ये तु साक्षात्कारसाधनानि इहैव अप्रतिबन्धे, सति तु प्रतिबन्धेऽन्यत्र जन्मनि साक्षात्कारं जनयन्तीति पूर्वाधिकरणे निश्चित्य चरमाधिकरणे ब्रह्मसाक्षात्कारफलस्य मुक्त्तेस्तद्देहावसानभावित्वं स्वतः, सति तु प्रतिबन्धे जन्मान्तरे आधिकारिकेषु वसिष्ठादिषु मुक्त्तयवस्थावधृतेः, अयं च न्यायः कर्मफलेषु स्वार्गादिषु च, सूत्रकारेण प्रसङ्गादिह प्रतिपादित इत्याहुः, एषामपि चरमाधिकरणसिद्धान्तस्य प्रागेव सिद्धतया अधिकरणद्वयविभागानुपपत्तिः, पूर्ववदनुसन्धेया । यज्ञादिकर्मफलानामिह विचारस्तु न सूत्रविवक्षितः, मुक्त्तिफलशब्दोपादानात्, न हि \"फलमत उपपत्तेः\" इतिवत्साधारणशब्देन निर्देशः, अनपेक्षतत्वादभिप्रायकल्पं\nचानुपपन्नम्, यज्ञादीनां विद्याङ्गत्वादपेक्षितमिति चेत्- तत्पूवसूत्रेण कृतमित्यनपेक्षितत्वम्, अत उपासनभेदविषयतयैव अधिकरणद्वयवर्णनं युक्त्तमिति ।।\n।। मुक्त्तिफलाधिकरणं समाप्तम् ।।\n।। इति श्रीहारीतकुलतिलकवाग्विजयसूनुना श्रीरङ्गराजदिव्याज्ञालब्धवेदव्यासापरनामधेयेन\nश्रीमद्वरदाचार्यपादसेवासमधिगतभगसद्रामानुजविरचितशारीरकमीमांसाभाष्यहृदयेन\nश्रीसुदर्शनसूरिणा विलिखितायां श्रुतप्रकाशिकायां तृतीयस्याध्यायस्य चतुर्थः पादः ।।"
                            },
                            {
                                "author": "Vedānta Deśika's Adhikaraṇa Sārāvali",
                                "commentary": "Adhikarana 3.4.15 मुक्तिफलाधिकरणम्\n29. अस्त्वन्यत्रान्तरायः प्रबलतममिदं सात्त्विकत्यागयुक्तं  \n कर्म प्रोक्तं निवृत्त्याह्वयमिति सपदि ब्रह्मविद्यां विदध्यात् ।  \n मैवं तस्माद् बलीयान् यदि भवति परब्रह्मभक्तापराधः  \n तच्छान्तौ तत्प्रसूतिस्स न यदि झटिति स्यात्परोपास्तिलाभः ।।\n30. विद्यार्थत्वं क्रियाणां व्यभिचरणवशान्नेति शङ्कापनुत्त्यै  \n प्रत्यूहानाञ्चतुर्णां प्रशमनमुचितं सर्वदेति प्रसिद्ध्यै ।  \n निष्प्रत्यूहस्य सद्यः फलमिति च सतां तोषहेतोरमुष्मिन्  \n पादान्ते न्यासिषातामनियमविषयौ शास्त्रकर्त्राधिकारौ ।।\n31. प्रत्यूहस्य प्रसङ्गः क्षम इह परवित्कर्मणां तद्विधूत्यै  \n भोगार्थोपास्तिहेतुष्वयमनुकथितः किं मुधात्रेति चेन्न ।  \n काम्ये निर्विघ्नबुद्ध्या पतति मतिरतस्तत्र वैराग्यभूम्ने  \n तत्प्रत्यूहप्रसक्तिर्भवति फलवती स्याच्च विद्यार्थकाम्यम् ।।\n32. विद्या कर्माङ्गिका स्याद्रसतममुखधीश्चोदिता प्राप्त्यभावात्  \n आख्यानानाञ्च विद्याविधिसविधजुषां तद्विधानार्थतैव ।  \n विद्या साङ्गोर्ध्वरेतस्स्वपि गृहवति सा यज्ञदानाद्यपेक्षा  \n शान्त्याद्यर्हो गृहस्थोऽप्यविपदि विदुषोऽप्यन्नशुद्ध्यैव सिद्धिः ।।\n33. एकं विद्याश्रमार्थं विधुरमवियुतं विद्ययाहुश्च्युतं न  \n क्रत्वङ्गे दृष्टिर्ऋत्विक्कृतिरथ मुनिता चोदिता ध्यानसिद्ध्यै ।  \n बाल्यं शक्त्यादिगुप्तिर्बलवदभिहतैः कर्मभिर्नान्यविद्या  \n तद्वन्मुक्त्यर्थविद्या स्वजनकसुकृतैरित्युवाचात्र पादे ।।\n34. वाक्यार्थज्ञानमात्रं कतिचन कुदृशो मुक्त्युपायं गृणन्ति  \n ज्ञानं कर्मेति युग्मं करणमिति समुच्चित्य मन्यन्त एके ।  \n कर्मप्राधान्यमन्ये निजगदुरपरे मुक्तिमिच्छन्त्यसाध्यां  \n सर्वे तेऽप्यत्र कर्माङ्गकभजनविधिस्थापनोक्त्या निरस्ताः ।।\n35. यद् दुःखं वर्तते तत्क्षणभिदुरतया न स्वयत्नोपरोध्यं  \n नातीतार्थञ्च यत्नो न च सुपरिहरं भाविहेतौ समग्रे ।  \n दुःखात्यन्तोपरोधे करणविधिरतो व्यर्थ इत्यर्धरम्यं  \n प्रायश्चित्त्या कृतानां परमकरणतो दुःखसामग्र्यपोहात् ।।\n36. राजद्विष्टादि सर्पाद्यपि परिहरसि च्छत्रपूर्वं बिभर्षि  \n प्रायश्चित्ताप्रवृत्तौ फलति दुरितमित्येवमीहामिहेच्छ ।  \n उत्प्रेक्षारूढभाव्यापजयशमनतस्स्वोक्तिसाफल्यमिच्छन्  \n पश्यंश्चाबालतिर्यग्भयचकितगतिं जोषमित्थं जुषस्व ।।\n37. साध्यं वा साधनं वा स्वविहितविपथैर्दुर्निरूपं वदन्तः  \n तद्वादे किं प्रवृत्ताः किमिति च विदधत्यन्वहं भोजनादीन् ।  \n मुक्तेर्नित्यत्वसिद्ध्या भजनमफलमित्यप्यसत् प्रागसिद्धेः  \n सांख्यास्त्वत्रानुयोज्यास्सकरणदशया नित्यमुक्तिं गृणन्तः ।।\n38. मोक्षोभावे मुधा स्यात्सपरिकरमिदं साधनं चिन्त्यमानं  \n मुक्तिश्चेद् भ्रान्तिसिद्धा भ्रम इह भविता यावदात्मस्वरूपम् ।  \n क्षेत्रज्ञं नित्यमुक्तं कथयितुरफलस्साधनाध्याय इत्थं  \n प्रध्वंसात्मा हि मुक्तिर्नयविदभिमता सा तु भावात्मिका नः ।।\n39. सन्तत्यात्मा कपालप्रभृतिबहुविधावस्थयान्यत्र नाशो  \n धीसङ्कोचप्रणाशो विकसनमतथाभूतमत्रागमात्स्यात् ।  \n मन्यन्तेऽन्ये तु धारावहनमतिनयात् सन्ततिं मुक्तबुद्धेः  \n सामग्री चेश्वरेच्छाप्रभृतिसमुदयस्स्यादनावृत्तिरेवम् ।।"
                            },
                            {
                                "author": "Kumāra Varadācāryā's Commentary on Adhikaraṇa Sārāvali",
                                "commentary": "Adhikarana 3.4.15 मुक्तिफलाधिकरणम्\n29. पूर्वमैहिकफलानां विद्यानां निष्पत्तिकालानियम उक्तः, एवं ब्रह्मप्राप्तिहेतूनामपि विद्यानामनियम एवातिदिश्यत इत्यातिदेशिकी सङ्गतिः । तदर्थविचारस्तु - किं मुक्तिफलमुपासनं स्वसाधनकर्मानन्तरमुत्पद्यते उतानन्तरं कालान्तरे वेत्यनियमः । किं परविद्यासाधनात् कर्मणः प्रबलं कर्मान्तरं सम्भवति नेति । अत्र पूर्वपक्षी विशेषाभिधानेन प्रत्यवतिष्ठते - अस्त्विति । अब्रह्मविदां विद्यानिष्पत्तिकर्मसु प्रत्यवायोऽस्तु नाम; अब्रह्मवित्कर्मणां दुर्बलत्वात् । फलसङ्गकर्तृत्वत्यागयुक्तं निवृत्त्याह्वयं कर्म प्रबलतममिति प्रोक्तम् । तत इदं कर्म सर्वतः प्रबलत्वात् स्वविरोधिवर्गं सर्वमपि निराकृत्य सपद्येव ब्रह्मविद्यां विदध्यात् - कुर्यात् । तदिदं प्रतिक्षिपति - मैवमिति । अयमत्र भावः - 'अस्ति मत्स्यस्तिमिर्नाम शतयोजनमायतः । तिमिङ्गिलगिलोऽप्यस्ति तद्गिलोऽप्यस्ति सागरे ॥' इति न्यायेन संसारसागरे वर्तमानानां मात्स्यन्यायेनोत्तरोत्तरं कर्मणामाधिक्यमुपलभ्यते । तथा च ब्रह्मवित्कर्मणामपि ततोऽप्यधिकं कर्मान्तरमस्ति योऽयं ब्रह्मविदपचारः, तैर्ब्रह्मविदपचारादिभिर्महत्तरैः । पापैर्ब्रह्मविद्योत्पादकस्यापि निवृत्त्याख्यधर्मस्य निराकरणसम्भवात् तादृग्विधमहत्तरदुरिताभावे निवृत्तिधर्मो ब्रह्मविद्यां सद्य एव जनयति । तत्सद्भावे कालान्तरे जनयतीति ब्रह्मविद्यानामप्यनियतैव निष्पत्तिरिति सिद्धम् । अयमत्र शब्दान्वयः - तस्मान्निवृत्तिधर्मादपि बलीयान् परब्रह्मभक्तापराधो यदि भवति तदा तच्छान्तौ तत्प्रसूतिस्तादृग्विधापराधशान्तौ ब्रह्मविद्याप्रसूतिः, स यदि न तादृग्विधापराधाभावे झटिति ब्रह्मविद्यालाभस्स्यादिति ॥30. अत्र विद्याङ्गपादसमाप्तिगतयोर्द्वयोरधिकरणयोरनियमविषययोः विशेषप्रयोजनं विशदमेव दर्शयति - विद्यार्थत्वमिति । एतस्मिन्नधिकरणद्वये क्रियाणां विद्यार्थत्वं व्यभिचरणवशान्नेति वदतश्शङ्काऽपनुत्तिः क्रियते । तथा प्रत्यूहानाञ्चतुर्णां प्रशमनमुचितं सर्वदेति प्रसिद्धिश्च क्रियते । निष्प्रत्यूहस्य निवृत्त्याख्यस्य धर्मस्य सद्यः फलमिति च सतां सन्तोष आदीयते । तेनामुष्मिन् पादान्ते अनियमविषयावधिकारौ अधिकरणे शास्त्रकर्त्रा न्यासिषातां अकारिषातामित्यर्थः ॥42231. अत्र कश्चिच्चोदयति - प्रत्यूहस्येति । अत्र परवित्कर्मणामध्यात्मवित्कर्मणां प्रत्यूहस्य प्रसङ्गस्तद्विधूत्यै प्रत्यूहस्य विधूननाय क्षमः योग्य एव, भोगार्थोपास्तिहेतुषु कर्मसु प्रत्यूहस्य प्रसङ्गः किं मुधानुकथित इति । तदिदं प्रतिक्षिपति - नेति । प्रतिक्षेपप्रकारं दर्शयति - काम्य इति । काम्ये खलु कर्मणि कस्यचिन्मन्दबुद्धेर्निर्विघ्नत्वबुद्धिर्भवति । तया बुद्ध्या तत्रैव मतिः पतति । तेन तत्र काम्ये कर्मणि वैराग्यभूम्ने वैराग्यातिशयसिद्धये तत्प्रत्यूहप्रसक्तिः फलवती भवत्येव । अयमर्थः - काम्यं निष्प्रत्यूहमिति बुद्धिरप्रामाणिकी, अपितु काम्यमपि सप्रत्यूहमेव, तेन तत् त्याज्यकोटिनिविष्टमेवतीममर्थमुपपादयितुं काम्येऽपि प्रत्यूहप्रसङ्ग इति । अथवा विद्यार्थकाम्यं विवक्षितं स्यात् - अयमर्थः - काम्यमपि कर्म विद्यार्थत्वेन विनियोगपृथक्त्वेन विनियुज्यते । तदत्र चिन्त्यत इति तच्चिन्तनं योग्यमेवेति ॥32. अस्मिन्पादे प्रतिपादितानां पञ्चदशानामधिकरणानां प्रधानार्थान्परिगणयति - विद्येत्यादिना श्लोकद्वयेन । प्रथमाधिकरणे विद्या कर्माङ्गिकेति प्रतीतिराधीयते । द्वितीये तु रसतमत्वादिधीरप्राप्तत्वाच्चोदितैव । तृतीये पुनर्विद्याप्रकरणपठिताना माख्यानानां विद्याविधिशेषत्वमेव । एवमुत्तरत्राप्यधिकरणेषु तत्तदाश्रमनियतादेव धर्मादूर्ध्वरेतस्स्वपि साङ्गा विद्या । गृहस्थे पुनस्सा विद्या यज्ञदानाद्यपेक्षा । गृहस्थोऽपि शान्त्याद्यर्ह एव स्यात् । अनापदि विदुषोऽप्यन्नशुद्धयैव योगसिद्धिस्स्यात् ॥33. एकमेव कर्म विद्यार्थमाश्रमार्थञ्च । विधुरमवियुतं विद्यया संयुतमाहुरित्यर्थः । अथवा विधुरमपि युतमिति पाठः । विधुरमपि विद्यया सम्बद्धमित्यर्थः । च्युतं न नैष्ठिक्याद्याश्रमभ्रष्टं विद्यया युतं नाहुरित्यन्वयः । क्रत्वङ्गे रसतमत्वादिदर्शनमृत्विक्कार्यम् । अथ मुनिता - मौनम् । चोदिताध्यानसिद्ध्यै - विहितब्रह्मोपासनसिद्ध्यर्थमित्यर्थः । ध्यानसिद्ध्यै चोदितेति वा पदच्छेदः । बाल्यं स्वसामर्थ्यादिगोपनम् । बलवदभिहतैर्बलवत्प्रतिबन्धकप्रतिबद्धैः कर्मभिर्नान्यविद्या - अब्रह्मविद्या न भवतीत्यर्थः । तद्वन्मुक्तयर्थविद्या ब्रह्मविद्यापि ब्रह्मविदपचारादिप्रबलप्रतिबन्धकप्रतिबद्धैस्स्वोत्पादककर्मभिर्नोत्पद्यत इत्यस्मिन्पादे सूत्रकारः प्राहेत्यन्वयः ॥34. एतस्मिन्पादे चतुर्णो परपक्षाणां निरासः प्राधान्येनाभिमत इत्याह-- वाक्यार्थे ति।अत्र मृषावादिनो वाक्यार्थज्ञानमात्रं मुक्त्युपायं प्रवदन्ति।यादवप्रकाशमतस्था ज्ञानं कर्मेति च युग्मं मुक्तेः करणमिति समुच्चित्या पवर्गहेतुत्वं\" मन्यते।अन्यं पुनर्निरीश्वरमीमांसका ज्ञानं कर्माङ्गं कर्मैव पुरुषार्थसाधनहेतुरिति निजगदुः।अपरे सांख्यादयो जीवस्य नित्यमुक्तत्वा दसाध्या मेव मुक्तिमिच्छन्ति वदन्तीत्यर्थः। सर्वेऽपि ते वादिनः अत्र एतस्मिन्पादे कर्माङ्गक मोक्षसाधन भजनविधिस्थापनोक्त्या निरस्ताः।।35. अत्र कश्चिचुदुदत् ' सांसारिकसकलदुःखनिवृत्तिर्हि मोक्ष इत्यध्यात्मविद्भरविधीयते स च मोक्षः कर्माङ्गिकया विधया सिध्यतीति च, तदेतदयुक्तमेव किं विद्यमानसकलदुःखनिवृत्तिरुतातीतसकलदुःखनिवृत्तिरथवा भीविदुःखनिवृत्तिमोक्ष इत्युच्यते? त्रितयमपि न सम्भवति।वर्तमानस्य क्षणिकत्वादेव स्वत एव निवृत्तिरिति न कारणापेक्षा।तथा द्वितीयोष़पि पक्षोऽसम्बद्ध एवातीतानां दुःखानां प्रागेव निरस्तत्वेन तन्निरसहेतुभूतोपासनप्रवृत्यपेक्षाभावात्।भाविदुःखभावात् तन्निरासोपायभूतोपासनोर्पाजनमनर्थक' इति।तदिदमनुद्य निराचष्टे-- युद्दुःख मिति।अयमत्र शब्दान्वयः-- यद्दुःख मिह वर्तते तत् क्षणिकत्वान्न स्वयत्नोपरोध्यम्। अतीतदुखनिवृत्तिश्चेत् सापि प्रगेव निष्पन्नेति तदर्थमपि यत्नो न कर्तव्यः।तेन भावि दुःखमवशिष्यते तच्च न सुपरिहरम्। तच्च न परिहर्तुंशक्यते।कुत इत्यत्राह- हेतौ समग्र इति।अनादिकालसिद्धेषु बहुषु पापेषु विद्यमान कथं भावि तद्दुःखं सुपरिहरं भविष्यतीति।किंञ्च भावीतिपदं दुःखस्योत्तरकालसम्बन्धमेवाह।तस्य निरासः कर्तुमेव न शक्यते।तथात्वे सर्वं सर्वत्र सर्वदा मिथ्यैव स्यात्।तेन सर्व दुःखात्यन्तोपरोध र्बह्मोपासनविधिरिति व्यर्थ मेवेदं वचनमिति। तदेतत्प्रतिक्षिपति-- अर्धरम्य मिति।अयमर्थः--वर्तमानदुःखोपरोध इत्यास्माभिर्नोच्यते, नचातीतदुःखोपरोध इत्युच्यते,नापि भाविदुःखस्य प्रध्वंसोत्पादनमिति कथ्यते।अपितु कारणसद्भावे भावित्वेन प्रसक्तस्य दुःखस्य सामग्रीनिराधः क्रियते, भाविदुःखे कारणत्वेनावस्थितानां\" कर्मणां विनाशः क्रियत इति।शक्यते हि विद्यमानानि दुःखकारणानि विनाशयितुं दुरितापनोदनप्रायश्चित्तरूपेण ब्रह्मोपासनेन।न सर्वलोकविदितमिदं\" कुदृष्टिपरिकल्पितेन दुर्विवादेन निवारयितुं शक्यते।लोके हि वातपित्तश्लेष्मादिकारणप्रकोपेन प्रस्तुतं मरणादिदुःखं वैद्योपदेशसिद्धौषधप्रयोगेण कारणप्रतिबन्धरूपेन निवार्यते।तद्वत्रापि पूर्वकृतानां दुरितानां ब्रह्मज्ञानेन विध्वंसात् तेनैव ब्रह्मज्ञानेनोत्तरेषां दुरितानामनारम्भात् सामग्र्युपरोधेन संसारानुवृत्तिर्निरुध्यत इति सर्वं\" समाहितम्।तदिदं दर्शयति-- प्रायश्चित्त्ये ति। कृतानां प्रायाश्चित्त््यापर पर मपि दुरिताना मकरणाद् दुःखसामग्रीनिराधेन दुःखोत्पत्तिर्न भविष्यति कारणाभावात्कार्याभाव इत्याहालगोपालं लिखितपठितोऽयमर्थः।।36 .भाव्यनर्थपरिहाराय प्रवृत्तिर्लोके बहुधोलभ्यत इत्यत्राप्याशङ्कितभाव्यनर्थकारणनिराकरणाय ब्रह्मोपासने प्रवृत्तिर्योज्युत इति दर्शयति-- राजद्विष्टा दीति।राजशासनातिलङ्घनं सर्पा द्यनिष्टहेतुं परिहरसि स च परिहारो भाविदुःखोपरोधायैव। छत्रपूर्वं बिभर्षि भाविवर्षाप्लावनादिनिराकरणायैव हि च्छत्रादिकं बिभर्षि।तद्वदत्रापि कृत्स्नपापप्रायश्चित्तरूपभगवदुपासनाभावे सांसारिकं सकलमपि दुःखं भविष्यति।तत्करणे पुनस्सामग्रीविच्छेदादुत्तरकाले प्रसक्तं न भविष्यतीति ब्रह्मनोपासेन प्रवृत्तिं भजस्व।किञ्च किमनेनान्यक्लिकेन दृष्टान्तेन।अधुना भवान् बाव्यनर्थपरिहारायैव प्रयतेत।तथाहि यद्यहं तूष्णीमेव स्यांतदा मम पराजय एव भविष्यतीत्यु त्प्रेक्षारूढभाव्यापजयशमनाय स्वोक्तेस्साफल्यमिच्छंस्त्वं बालतिर्यक्पर्यन्तं भयचकितगतिं पश्यंश्च जोषमित्थं जुषस्व जोषमास्वेत्यर्थः। बालास्तिर्यञ्चोऽपि भयचकिता एव गच्छन्ति। भयञ्च भाव्यनर्थाशङ्क्या। तस्यैवानर्थस्य परिहरणाय पलायन्ते च। तेनाबालगोपालं प्रसिद्धार्थे न विवदितव्यमिति।।37. इत्थं कर्माङ्गकब्रह्मविद्यया कृत्स्नदुःखनिवृत्तिपूर्वकब्रह्मप्राप्तिरित्युक्तम्। अत्र कश्चिच्चोदयति-- ' कार्यकारणभावस्यैव दुर्निरूपत्वान्न साधनत्वं विद्यायाः, नापि विद्योपकारकत्वं कर्मणः, नापि च कर्मानुगृरीतब्रह्मोपासनसाध्यत्वमपवर्गस्य, सर्वस्यापि विकल्पासहत्वात्। किं कारणाद् भिन्नमभिन्नं वा कार्यम् ? भिन्नञ्चेत् तस्य तत्कार्यत्वं न स्यात्। नहि घटस्य पटः कार्यम्। अभिन्नञ्चेत्तथापि न कार्यम्-- नहि घटस्य घट एव कार्यम्। भिन्नाभिन्नत्वमवाच्यमेव व्याघातात्। तथा कुर्वत् कारणमुताकुर्वत्? उभयथापि कारणं न भवत्येव। यदाहुः-- कुर्वत्कार्यमकुर्वद्वा यत्किञ्चित्कारणं भवेत्। कुर्वच्चेदनवस्थानमकुर्वत्त्वव्यवस्थितिः।। इति। एवं किं प्राप्य कार्यं करोति कारणम्, उताप्राप्य उभयथाऽपि कारणत्वं न सम्भवति। प्राप्त्यप्राप्तिसमोत्थानेन दूषणमपि वाच्यम्। किञ्च कारणशब्दार्थ एव निरूपयितुं न शक्यते। नियपूर्वभाविकारणमिति निरूच्यते चेत्, किं सर्वापेक्षया नियतपूर्वभावि-- तन्न ; अतिप्रसङ्गात्। कार्यापेक्षया चेत् तच्च न कार्यशब्दार्थस्यैव दुर्निरूपत्वात्। नियपश्चाद्भाविकार्यमिति चेत् तच्च सर्वापेक्षया चेदतिप्रसङ्गः, स्वकारणापेक्षया चेत् परस्पराश्रयदोषः कार्यकारणयोरन्योन्यनिरूपकत्वात्। एवमनेकविधदोषदूषित्वात् कार्यकारणभाव एव न सङ्गच्छते। कुतस्तेन ब्रह्मोपासनस्यापवर्गं प्रति कारणत्वेन विधिः कारणविशेषत्वात् करणस्य इति इत्थं दुर्निरूपत्वात् कार्यकारणभावे कण्ठगतजीवे करणत्वाभिधायिनामुपासनविधीनां मरणमेव शरणम् इति। एवं वदन्तं परपक्षवादिनं प्रतिक्षिपति-- साध्यं वेति। कार्यं वा कारणं वा स्वव्याघातोपहतदुर्मार्गैर्दुर्निरूपमिति वदन्तो भवन्तस्तस्मिन्वादे किम्प्रवृत्ताः ? अयमर्थः-- आधिनिकी भवदीयवादप्रवृत्तिर्निरर्थिका सार्थिका वा निरर्थिका चेत् प्रवृत्तिरेव न घटते। नहि प्रयोजनमुनुद्दिष्य मन्दोऽपि प्रवर्तते। सार्थिका चेम् स प्रव कार्यकारणभावः। एतस्या एव वादप्रवृत्तेः कारणत्वात् परवादिपराजयस्य तत्फलस्य कार्यत्वात्। तर्हि परवादिपराजयः सिद्ध इति विजयामह इति चेदिदं स्वप्नलब्धसुवर्णेन कटकनिर्माणमित्याह-- स्वविहितविपथैरिति। साध्यं वा साधनं वा दुर्निरूप मिति भवान्प्रलपत्येव। नैतावता परवादिपराजयसिद्धिस्स्वव्याघातोपहतत्वादेतस्य वाक्यस्य। तेन कार्यकारणभावाङ्गीकारे न परवादिपराजयः। तदनङ्गीकारे परवादिपराजयहेत्वभावान्न परवादिपराजयः। तेन प्रलाप एवायं भवत्परिकल्पितो दुर्मार्ग इत्यर्थः। तद्वादे किं प्रवृत्ता इत्यनेनास्माभिरुदितं स्व्याघातजातमिदमुक्तं भवति। एवं वादप्रवृत्तिमेवोपरुध्य लोकप्रवृत्तिमप्युपरुणद्धि किमिति चे ति। वादप्रवृत्त्यभावे परिभूयेत भवान्, लोकप्रवृत्त्यभावे भवतस्स्वजीवनभोजनाद्यभावेनस्वरूपस्यैभावात् नानुभूयेत पुत्रादत्यर्थः। भोजनमपि हि स्वजीवनकारणमेव कार्यकारणभावाभावे सर्वोऽपि लोलुप्येतेति। अन्यमपि परब्रह्मभजनस्य निराकरणहेतुं स्वयमपि निराकरोति -- मुक्तेरिति। मोक्षस्य नित्यत्वात् परभजनमफलमपि यदुच्यते तत् सिद्धमसिद्धेन साधयतीति न्यायस्य विषयः, मोक्षस्य सकलसांसारिकदुःखोच्छेदरूपत्वेनागन्तुकत्वात् । तमेव हेतुमाह -- प्रागसिद्धेरिति। नेदमागामिमोक्षवादिनामस्माकं दूषणम् पितु सांख्यानामेवेत्याह -- सांख्या इति। कथं तेषां दूषणमित्यत्र तन्मतेनदूषणं दर्शयति -- सकरणदशयेति -- करणकलेबरसहभावेनैव नित्यमुक्तिं\" वदन्ति साङ्ख्याः करणकलेबरसहभाव एव संसारः, तद्विरहो मुक्तिरत मिथोव्याघातः।इममर्थं व्याहतमेव व्याहरन्तस्सांख्या निराकार्या इत्यर्थः।।38.पूर्वं साङ्ख्यस्य नित्यमुक्तिं वदतः कथितं दूषणं मृषावादिनोऽप्यविशिष्यमित्युक्त्वा स्वपक्षे मोक्षं स्वरूपतो विशदमेव दर्शयति -- मोक्षेति। अत्रायं विकल्पः -- नित्यमुक्तत्ववादी मृषावादी किमागामिमोक्ष एव नास्तीति ब्रूते किंवा भ्रान्तिसिद्धो मोक्ष इति।उभयथापि न युज्यते। तथा हि -- मोक्षो यदि न स्यात् तदा सपरकरामिदं चिन्त्यमानं साधनं मुधा स्यात्। आगामिनो मोक्षरूपफलस्याभावात्। तर्हि मुक्तिर्भ्रान्तिसिद्धेति पक्षं परिगृह्णीम इति चेत तत्राप विकल्पः -- किमाधुनिकभ्रान्तिसिद्धो मोक्षः, उत मोक्षदशायामुत्पन्नया भ्रान्त्या सिद्धः। न तावदाद्यः -- अधुना संसरभ्रान्तेर्विद्यमानत्वेन मोक्षभ्रान्तेरनुदयात्। नापि परः -- तथा सति मुक्तिदशायामारोपतमोक्षविषयभ्रान्त्यनुवृत्तेर्यावदात्मस्वरूपं\" भ्रान्तिरेव स्यात्। किञ्च क्षेत्रज्ञस्य नित्यमुक्तत्वकथयितुस्तव साधनाध्यायोऽफल एव स्यात्, नित्यमुक्तत्वेन साध्याभावात्। भ्रान्त्युपशमानार्थं साधनाध्याय इति चेत् तर्हि निवर्त्यसद्भावान्न नित्यमुक्तत्वसिद्धिः। निवर्त्याभावे तु तदेव नैष्फल्यमनुवर्तेत। तर्हि सकलसांसारिकदुःखनिवृत्तिर्ब्रह्मज्ञानकार्येति चेत् कार्यस्यानित्यत्वात्तन्नाशे संसारोन्मज्जनप्रसङ्ग इत्याशङ्क्याह - प्रध्वंसेति। न्यायविदां पक्षे प्रध्वंसरूपिणी मुक्तिः। प्रध्वंसस्य कार्यत्वेऽपि नित्यत्वमिति ह तेषां पक्षः। अतो नानित्यत्वप्रसङ्गठः। तर्हि युष्मत्पक्षे भावरूपत्वमस्तीत चेत् -- अस्त्येव। तेषामभाव एवास्माकं भावः। यथा अभावरूपत्वान्मुक्तेः, कार्यत्वेऽपि नित्यत्वमिति न्यायवादिनो वदन्ति एवं भावान्तराभाववादिनामस्माकमपि \"नच पुनरावर्तते\"इति न्यायानुगृहीतश्रुतिसामर्थ्यादपहतपाप्मत्वादिगुणाष्टकाविर्भावरूपमुक्तेर्भावरूपत्वेऽ नित्यत्वसिद्धिरिति कृतं विस्तरेण।।39.उक्तं भावान्तराभावपक्षं लोकदृष्टप्रक्रियया पुराणानुसारेण च स्थापयन् मोक्षस्य नित्यत्वं पक्षद्वयेन दर्शयति --- सन्त्यात्मेति । \"मही घटत्वं घटतः कपालिका\"इति पराशरादिवचनबलादुत्तरोत्तरावस्थान्तरमात्रस्य सन्तन्यमानस्यैव विनाशत्वेन च लोके उपलम्भात् धीसङ्कोचप्रण एव विकसनम्। अतथाभूतं नित्यसिद्धस्वरूपमत्र पुनरागमात्स्यात्। आगमस्तु \"नच पुनरावर्तते\" इत्यादिकः।अपुनरावृत्तिर्नाम पुनस्सङ्कोचाभाव यथा न क्रियते ज्योत्स्ना मलप्रक्षालनान्मणेः\" इति शौनकवचनमप्यत्रैव संवदते। अत्र पक्षान्तरमप्याह -- मन्यन्त इति। विकसनं स्वरुपो नित्यमित्येकः पक्षः, सन्तानात्मकमित्यपरः। अयमर्थः -- धीसंङ्कोचप्रणाशाद् विकासस्यार्थान्तरत्वेऽपि नास्माकं दोषः। नित्यानुवृत्तज्ञानपारम्यर्थस्य नच पुनरावर्तते\"इत्यादिप्रमाणानुसारेण भावित्वेऽपि नित्यत्वाविरोधादिति। अयमत्र शब्दार्थः--- अन्ये त्वाचार्या धारावहनबुद्धिन्याये मुक्तबुद्धेर्नित्यां सन्ततिं मन्यन्ते। तर्हि मुक्तबुद्धेर्नित्यानुवृत्तौ नित्यमेव तत्सामग्री च स्यात् सातु नास्ति कथं नित्यानुवृत्तिरित्याशङ्क्याह -- सामग्री चेति। प्रमाणान्मुक्तबुद्धिसन्तानस्य नित्यानुवृत्तौ सत्यां श्रुतार्थापत्त्या तत्सामग्रीसन्तानस्यापि नित्यानुवृत्तत्वं\" सेत्स्यत्येव। नहि सामग्र्यनुवृत्त्यभावे कार्यानु वृत्तिरिति वक्तुमेव शक्यते। अत ईश्वरबुद्ध्यादिकं यदेव तत्कारणं युज्यते तदेव तत्र स्यादिति। एतदुक्तं भवति-- यद्यपि विकासस्य भावरूपत्वं\" नित्यत्वञ्च तथापि भूषणपक्षे नित्यज्ञानानन्दमयोर्विषयविषयिभाववद् युक्तमेव नित्यत्वम्। अभावरूपत्वे पुनर्वैशेषिकोक्तनिखिलवैशेषिकगुणोच्छेदस्येव सुतरामपि नित्यत्वं सङ्घटते। ज्ञानसन्तानपक्षेऽपि ज्ञानकारणसन्तानानुवृत्त्या ज्ञानसन्ताननित्यत्वं सङ्घटते। ननु सन्ततरत्यन्तमुच्छिद्यते, सन्ततित्वात् प्रदीपसन्ततिवदिति न्यायवादिभिरुच्यत इति चेत् तदागमापरामर्शात् सम्यङ्न्यायपरामर्शाच्च, यथा प्रदीपस्य पूर्वोत्तरावधिद्वयसद्भावेऽपि सन्ततित्वे सत्यपि कर्मप्रवाहस्यान्त्यावधिरेवास्ति न पुनः\" पूर्वावधिः प्रमाणानसारात् एवं प्रदीपस्योभयावधिसद्भावेऽपि \"नच पुनरावर्तते\" इत्यबाधितप्रमाणानसारादापवर्गिकज्ञानसन्तानस्य पूर्वावधइसद्भावेऽप्यत्तरावधिर्नास्ती यथाप्रमाणं यथान्यायञ्च कल्पनीयम्। किञ्च मृषावादिनो भावरूपाज्ञानस्योत्तरावधइसद्भावेऽपि पूर्वावधिं प्रतिक्षिपन्ति, एवं वयमस्यासङ्कुचतब्रह्मानुभवरपज्ञानस्य भावरूपस्यापि पूर्वावधिसद्भावेऽपि उत्तरावर्धिनास्तीति कल्पयाम इत्यलमतिविस्तरेण। विस्तरस्तु शतदूषण्यामेव द्रष्ठव्यः।।"
                            },
                            {
                                "author": "Appayya Dikṣitā's Naya Mayūkha Mālikā",
                                "commentary": "Adhikarana 3.4.15 मुक्तिफलाधिकरणम्\nअभ्युदयफलासु विद्यासूक्त उत्पत्तिकालानियमो मुक्तिफलास्वतिदिश्यत इति संगतिः। परविद्यासाधनानां कर्मणां अतिप्रबलत्वेन ततः प्रबलकर्मानतराभावान्नप्रतिबन्धस्सम्भवतीति तस्मिन्नेव जन्मनि विद्यया भाव्यमिति अधिका शङ्का। भगवत्प्रीत्यतिशयहेतुत्वेन परविद्यासाधनकर्मणां प्रबलत्वेऽपि ब्रह्मविदचाररूपैस्ततोऽपि प्रबलतरैः कर्मभिः प्रतिबन्धसम्भवात्प्रतिबन्धपरिहारार्थोद्गीथविद्यासाहित्याभावे नास्तयैहिकत्वनियम इति परिहारः।। संग्रहाकारिके।। यात्वपवर्गफला परविद्या सा स्यात्कर्मानन्तरमेव। न हि भगवत्प्रीत्यतिशयहेतौ सम्भवति प्रतिबन्धकमस्मिन्।। तत्रापि ब्रह्मविदचारः प्रायस्सम्भवति प्रतिबन्धः। तद्यदि विद्यारहितमकारि प्रतिबन्धं न कथं बलिना स्यात्।। इति मुक्तिफलाधिकरणम्।।15।। इति श्रीमद्भारद्वाजकुलजलधिकौस्तुभ श्रीमदद्वैतविद्याचार्य श्रीविश्वजिद्याजि- श्रीरङ्गराजध्वरिवरसूनोरप्यदीक्षितस्य कृतौ चतुर्मतसारे नयमयूख- मालिकाख्ये द्वितीयपरिच्छेदे तृतीयस्याध्यायस्य चतुर्थः पादः।। ।।तृतीयोऽध्यायस्समाप्तः।। ।।इति शम्।।"
                            }
                        ]
                    }
                ]
            }
        ]
    }
}
