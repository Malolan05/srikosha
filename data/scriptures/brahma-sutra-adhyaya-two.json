{
    "metadata": {
        "scripture_name": "Brahma Sūtras (Adhyāya 2)",
        "slug": "brahma-sutra-adhyaya-two",
        "author": "Śrī Rāmānujācārya",
        "year_of_composition": "11th Century CE",
        "category": "Vedānta",
        "description": "Brahma Sūtras with Śrībhāṣya, Vedāntadīpa, and Vedāntasāra commentaries by Śrī Rāmānujācārya.",
        "language": "Sanskrit",
        "total_chapters": 4,
        "total_verses": 33
    },
    "content": {
        "title": "Brahma Sūtras (Adhyāya 2)",
        "sections": [
            {
                "title": "Pāda 1",
                "number": 1,
                "verses": [
                    {
                        "verse_number": 1,
                        "original_text": "Adhikaraṇa 2.1.1 स्मृत्यधिकरणम्\nस्मृत्यनवकाशदोषप्रसङ्ग इति चेन्नान्यस्मृत्यनवकाशदोषप्रसङ्गात् ॥2.1.1॥\nइतरेषां चानुपलब्धेः॥2.1.2॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.1.1 स्मृत्यधिकरणम्\nप्रथमाध्याये प्रत्यक्षादिप्रमाणगोचरादचेतनात् तत्संसृष्टात्तद्वियुक्त्ताच्च चेतनात् अर्थान्तरभूतं निरस्तनिखिलाविद्याद्यपुरुषार्थगन्धं अनन्तज्ञानानन्दैकतानं अपरिमितोदारगुणसागरं निखिलजगदेककारणं सर्वान्तरात्मभूतं ब्रह्म वेदान्तवेद्यमित्युक्त्तम्। अनन्तरमस्यार्थस्य सम्भावनीयसमस्तप्रकारदुर्धर्षणत्वप्रतिपादनाय द्वितीयोऽध्याय आरभ्यते। प्रथमं तावत् कपिलस्मृतिविरोधाद्वेदान्तानां अतत्परत्वमाशङ्कय तन्निराक्रियते। कथं स्मृतिविरोधाच्छ्रुतेरन्यपरत्वम् ? उक्त्तं हि \"विरोधे त्वनपेक्ष्यं स्यात्\" इति श्रुतिविरुद्धायाः स्मृतेरनादरणीयत्वम्। सत्यम्, \"औदुम्बरीं स्पृष्ट्वोद्गायेत्\" इत्यादिषु स्वत एवार्थनिश्चयसम्भवात् तद्विरुद्धा स्मृतिरनादरणीयैव; इह तु वेदान्तवेद्यतत्त्वस्य दुरवबोधत्वेन परमर्षिप्रणीतस्मृतिविरोधे सति अयमर्थ इति निश्चयात् योगास्मृत्या श्रुतेरतत्परत्वोपपादनमविरुद्धम्। एतदुक्त्तं भवति - प्राचीनभागोदितनिखिलाभ्युदयसाधनभूताग्निहोत्रदर्शपूर्णमासज्योतिष्टोमादिकर्माणि यथावदभ्युपगच्छता श्रुतिस्मृतीतिहासपुराणेषु \"ऋषिं प्रसूतं कपिलम्\" इत्यादिवाक्यैराप्तत्वेन सङ्कीर्तितेन परमर्षिणा कपिलेन परमनिःश्रेयसतत्साधनावबोधित्वेन उपनिबद्धस्मृत्युपबृंहणेन विना अल्पश्रुतैर्मन्दमतिभिः वेदान्तार्थनिश्चयायोगात् यथाश्रुतार्थग्रहणे चाप्तप्रणीतायास्साङ्खयस्मृतेः सकलाया एव अनवकाशप्रसङ्गाच्च स्मृतिप्रसिद्ध एवार्थो वेदान्तवेद्य इति बलादभ्युपगमनीयमिति। न च वाच्यं मन्वादिस्मृतीनां ब्रह्मैककारणत्ववादिनीनामेवं सत्यनवकाशत्वदोषप्रसङ्ग इति; धर्मप्रतिपादनपरप्राचीनभागोपबृंहण एव सावकाशत्वात्। अस्यास्तु कृत्स्नाया स्तत्त्वप्रतिपादनपरत्वात्तथानभ्युपगमे निरवकाशत्वमेव स्यात्। तदिदमाशङ्कते - स्मृत्यनवकाशदोषप्रसङ्ग इति चेदिति। तत्रोत्तरम्- नान्यस्मृत्यनवकाशदोषप्रसङ्गादिति। अन्या हि मन्वादिस्मृतयो ब्रह्मैककारणतां वदन्ति; यथाह मनुः - \"आसीदिदं तमोभूतम्\" इत्यारभ्य \"ततः स्वयम्भूर्भगवानव्यक्त्तो व्यञ्जयन्निदम्। महाभूतादिवृत्तौजाः।\n\"प्रादुरासीत्तमोनुदः\" \"सोऽभिध्याय शरीरात्स्वात् सिसृक्षुविर्विधाः प्रजाः। अप एव ससर्जादौ तासु वीर्यमपा सृजत्\"इति। भगवद्गीतासु च \"अहं कृत्स्नस्य जगतः प्रभवः प्रलयस्तथा\" \"अहं सर्वस्य प्रभवो मत्तस्सर्वं प्रवर्तते\" इति च। महाभारते \"कुतः सृष्टमिदं सर्वं जगत्स्थावरजङ्गमम्। प्रलये च कमभ्येति तन्मे ब्रूहि पितामह\" इति पृष्ट आह \"नारायणो जगन्मूर्तिरनन्तात्मा सनातनः\" इति। तथा \"तस्मादव्यक्त्तमुत्पन्नं त्रिगुणं द्विजसत्तम\" इति, \"अव्यक्त्तं पुरुषे ब्रह्मन्निष्क्रिये सम्प्रलीयते\" इति च। आह च भगवान्पराशरः \"विष्णोस्सकाशादुद्भूतं जगत्तत्रैव च स्थितम्, स्थितिसंयमकतर्ासौ जगतोऽस्य जगच्च सः\" इति। आह चापस्तम्बः \"पूः प्राणिनः सर्व एव गुहाशयस्य अहन्यमानस्य विकल्मषस्य\" इत्यारभ्य \"तस्मात्कायाः प्रभवन्ति सर्वे स मूलं शाश्वतिकस्स नित्यः\" इति। यदि कपिलस्मृत्या वेदान्तवाक्यार्थव्यवस्था स्यात्, तदैतासां सर्वासां स्मृतीनामनवकाशत्वरूपा महान् दोषः प्रसज्येत। अयमर्थः- यद्यपि वेदान्तवाक्यानाम् अतिक्रान्तप्रत्यक्षादिसकलेतरप्रमाणसम्भावनाभूमिभूतार्थप्रतिपादनपरत्वात् तत्तदर्थवैशद्यायाल्पश्रुतानां तदर्थानुसारिणीनामाप्ततमप्रणीतानां बह्वीनां स्मृतीनां तदुपबृंहणाय प्रवृत्तानामनवकाशत्वं मा प्रसाङ्क्षीदिति श्रुतिविरुद्धार्था कपिलस्मृतिरुपेक्षणीया। उपबृंहणं च श्रुतिप्रतिपन्नार्थविशदीकरणम्; तच्च विरुद्धार्थया स्मृत्या न शक्यते कर्तुम्। न चैतासां स्मृतीनां प्राचीनभागोदितधर्मांशविशदीकरणेन सावकाशत्वम्; परब्रह्मभूतपरमपुरुषाराधनत्वेन धर्मान्विदधतीनामेतासामाराध्य भूतपरमपुरुषप्रतिपादनाभावे सति तदाराधनभूतधर्मप्रतिपादनासम्भवात्। तथा हि परमपुरुषाराधनरूपता सर्वेषां कर्मणां स्मर्यते \"यतः प्रवृत्तिर्भूतानां येन सर्वमिदं ततम्। स्वकर्मणा तमभ्यर्च्य सिद्धिं विन्दति मानवः\" \"ध्यायेन्नारायणं देवं स्नानादिषु च कर्मसु। ब्रह्मलोकमवाप्नोति न चेहावर्तते पुनः \"यैस्स्वकर्मपरैर्नाथ नरैराराधितो भवान्। ते तरन्त्यखिलामेतां मायामात्मविमुक्त्तये\" इति। न चैहिकामुष्मिकसांसारिकफलसाधनकर्मप्रतिपादनेनतासां सावकाशत्वम्; यतस्तेषामपि कर्मणां परमपुरुषाराधनत्वमेव स्वरूपम्; यथोक्त्तं \"येऽप्यन्यदेवताभक्तता यजन्ते श्रद्धयाऽन्विताः। तेऽपि मामेव कौन्तेय यजन्त्यविधिपूर्वकम्। अहं हि सर्वयज्ञानां भोक्त्ता च प्रभुरेव च। न तु मामभिजानन्ति तत्त्वेनातश्च्यवन्तिते\" इति; तथा \"यज्ञैस्त्वमिज्यसे नित्यं सर्वदेवमयाच्युत। हव्यकव्यभुगेकस्त्वं पितृदेवस्वरूपधृक्\" इति। यदुक्त्तं \"ऋषिं प्रसूतं कपिलम्\" इति कपिलस्याप्ततया सङ्कीर्तनात्तत्स्मृत्यनुसारेण वेदान्तार्थव्यवस्तापनं न्याय्यमिति; तदसत्, बृहस्पतेः श्रुतिस्मृतिषु सर्वेषामतिशयितज्ञानानां निदर्शनत्वेन सङ्कीर्तनात्तत्प्रणीतेन लोकायतेन श्रुत्यर्थव्यवस्थापनप्रसक्त्तेरिति।\nअथ स्यात्, कपिलस्य स्वयोगमहिम्ना वस्तुयाथात्म्योपलब्धेस्तत्स्मृत्यनुसारेण वेदान्तार्थो व्यवस्थापयितव्य इति; अत उत्तरं पठति  चशब्दस्तु शब्दार्थश्चोदिता शङ्कानिवृत्त्यर्थः। इतरेषाम्- मन्वादीनां बहूनां स्वयोगमहिमसाक्षात्कृतपरावरतत्त्वयाथात्म्यानां निखिलजगद्भेषजभूतस्ववाक्यतया \"यद्वै किञ्चन मनुरवदत्तद्भेषजम्\" इति श्रुतिप्रसिद्धानां कपिलदृष्टप्रकारेण तत्त्वानुपलब्धेः श्रुतिविरुद्धाकपिलोपलब्धिर्भ्रान्तिमूलेति न तया यथोक्त्ता वेदान्तार्थश्चालयितुं शक्य इति सिद्धम्।। इति स्मृत्यधिकरणम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.1.1 स्मृत्यधिकरणम्\nवेदान्तानां समस्तचिदचिद्वस्तुविलक्षणास्पृष्टहेयगन्धसर्वज्ञताद्यनन्तकल्याणगुणाकरब्रह्मैकपरत्वं प्रतिपादितं कापिलस्मृतिविरोधेन चालयितुं शक्यम्, उत नेति संशयः । शक्यमिति पूर्वः पक्षः । श्रुतिविरुद्धायाः स्मृतेरनादरणीयत्वे स्थितेऽपि, वेदान्तवेद्यार्थस्य दुर्ग्रहत्वेन अल्पश्रुतैर्मन्दमतिभिराप्तप्रणीतस्मृत्युपबृंहणेन विना तेषां निश्चयो नोपपद्यते । कपिलस्मृतिः केवलतत्त्वपरेति तयैव ह्युपबृंहणं न्याय्यम् । अन्यथा आप्तप्रणीतायाः केवलतत्त्वपरायास्तस्या अनवकाशप्रसङ्ग इति वेदान्तवेद्यं जगत्कारणं प्रधानम् । राद्धान्तस्तु - वेदान्तस्योपबृंहणापेक्षत्वेऽप्याप्ततममन्वादिस्मृतिभिः वेदान्ताविरोधिनीभिरेवोपबृंहणं न्याय्यम्, अन्यथा तासां बह्वीनामनवकाशप्रसङ्गो महानयं दोषस्स्यात् । न च तासां धर्मप्रतिपादनांशोपबृंहणत्वेन सावकाशत्वम्, यतो धर्माणामपि स्वरूपं परब्रह्मभूतपरमपुरुषाराधनत्वम् 'इष्टापूर्तं बहुधा जातं जायमानं विश्वं बिभर्ति भुवनस्य नाभिः । तदेवाग्निस्तद्वायुस्तत्सूर्यस्तदु चन्द्रमाः', 'यज्ञैस्त्वमिज्यसे नित्यं सर्वदेवमयाच्युत' इत्यादिश्रुतिस्मृतिभिः । सूत्रमपि व्याख्यातम् ॥ \nअतीन्द्रियार्थसाक्षात्कारसमर्थस्य कपिलस्य वेदान्तानां ब्रह्मपरत्वानुपलब्धेः प्रधानपरत्वमेवाश्रयणीयमित्यत उत्तरं पठति - इतरेषां चानुपलब्धेः। (2-1-2) इतरेषां मन्वादीनां वेदविदग्रेसराणां सर्वातीन्द्रियार्थसाक्षात्कारसमर्थानां प्रधानपरत्वानुपलब्धेर्ब्रह्मपरत्वोपलब्धेश्च ब्रह्मपरत्वमेवाश्रयणीयम्; वेदान्तप्रतिपन्नार्थविरुद्धायास्तु कपिलोपलब्धेर्भ्रान्तिमूलत्वं कल्पयितव्यम्॥ इति स्मृत्यधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.1.1 स्मृत्यधिकरणम्\nउपबृंहणापेक्षे सति, कपिलस्मृत्युपबृंहणेन वेदान्तार्थः प्रधानकारणवाद इत्यनभ्युपगमे कपिलस्मृतेरुपबृंहणानन्वयेनानवकाशप्रसक्तिरिति चेत्; न, अन्यासां  वेदान्ताविरोधिनीनां बह्वीनां मन्वादिस्मृतीनामनवकाशप्रसक्तेः । वेदस्योपबृंहणापेक्षत्वेऽप्यनन्यपराविरुद्धानेकस्मृतिषु सतीषु, विरुद्धाया वेदोदितार्थ विशदीकरत्वाभावेन तस्या उपबृंहणत्वमन्याय्यमित्यर्थः ॥\nयोगीन्द्रकपिलस्य तथानुपलब्धेः कथं स्मृत्यन्तरं न्याय्यमिति चेत्, तत्राह - वेदार्थसाक्षात्कारचतुरमन्वादियोगीन्द्राणां कपिलदृष्टार्थानुपलब्धेः कपिलोपलब्धिर्भ्रम एव ॥"
                            }
                        ]
                    },
                    {
                        "verse_number": 2,
                        "original_text": "Adhikaraṇa 2.1.2 योगप्रत्युक्त्यधिकरणम्\nएतेन योगः प्रत्युक्तः॥2.1.3॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.1.2 योगप्रत्युक्त्यधिकरणम्\nएतेन कापिलस्मृतिनिराकरणेन योगस्मृतिरपि प्रत्युक्त्ता। का पुनरत्राधिकाशङ्का, यन्निराकरणाय न्यायातिदेशः, योगस्मृतावपीश्वराभ्युपगमान्मोक्षसाधनतया वेदान्तविहितयोगस्य चाभिधानात् वक्त्तुर्हिरण्यगर्भस्य सर्ववेदान्तप्रवर्तनाधिकृतत्वाच्च तत्स्मृत्या वेदान्तोपबृंहणं न्याय्यमिति। परिहारस्तु- अब्रह्मात्मकप्रधानकारणवादान्निमित्तकारणमात्रेश्वराभ्युपगमात् ध्यानात्मकस्य योगस्य ध्येयैकनिरूपणीयस्य ध्येयभूतयोरात्मेश्वरयोर्ब्रह्मात्मकत्वजगदुपादानतादिसवर्कल्याणगुणात्मकत्वविरहेणावैदिकत्वाद्वक्त्तुर्हिरण्यगर्भस्यापि क्षेत्रज्ञभूतस्य कदाचिद्रजस्तमोऽभिभवसम्भवाच्च योगस्मृतिरपि तत्प्रणीतरजस्तमोमूलपुराणवद्भ्रान्तिमूलेति न तया वेदान्तोपबृंहणं न्याय्यमिति।। इति योगप्रत्युक्त्यधिकरणम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.1.2 योगप्रत्युक्त्यधिकरणम्\nकिं वेदान्तानां योगस्मृत्योपबृंहणं न्याय्यम्, उत नेति संशयः। न्याय्यमिति पूर्वः पक्षः, कृत्स्नवेदप्रवर्तनाधिकृतहिरण्यगर्भप्रणीतत्वाद्योगस्य, ईश्वरसद्भावाभ्युपगमाच्च। अतो योगस्मृत्योपबृंहितत्वेन वेदान्तानामब्रह्मात्मकप्रधानोपादानप्रतिपादनपरत्वम्। राद्धान्तस्तु - कपिलस्मृतिवद्वेदविरुद्धत्वाविशेषादनादरणीयैव योगस्मृतिः; हिरण्यगर्भस्यापि क्षेत्रज्ञत्वेन भ्रमसंभवात् योगस्मृतेरपि भ्रान्तिमूलकत्वम्। सूत्रमपि व्याख्यातम्। इति योगप्रत्युक्त्यधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.1.2 योगप्रत्युक्त्यधिकरणम्\nयोगस्य हैरण्यगर्भस्यापि कापिलस्मृतिवद्वेदविरुद्धत्वाविशेषात् तद्वन्निरासः।।"
                            }
                        ]
                    },
                    {
                        "verse_number": 3,
                        "original_text": "Adhikaraṇa 2.1.3 विलक्षणत्वाधिकरणम्\nन विलक्षणत्वादस्य तथात्वं च शब्दात्॥2.1.4॥\nअभिमानिव्यपदेशस्तु विशेषानुगतिभ्याम्॥2.1.5॥\nदृश्यते तु॥2.1.6॥\nअसदिति चेन्न प्रतिषेधमात्रत्वात्॥2.1.7॥\nअपीतौ तद्वत्प्रसङ्गादसमञ्जसम्॥2.1.8॥\nन तु दृष्टान्तभावात्॥2.1.9॥\nस्वपक्षदोषाच्च॥2.1.10॥\nतर्काप्रतिष्ठानादपि॥2.1.11॥\nअन्यथानुमेयमिति चेदेवमप्यनिर्मोक्षप्रसङ्गः॥2.1.12॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.1.3 विलक्षणत्वाधिकरणम्\nपुनरपि स्मृतिविरोधवादी तर्कमवलम्बमानः प्रत्यवतिष्ठतेयत्साङ्खयस्मृतिनिराकरणेन जगतो ब्रह्मकार्यत्वमुक्त्तम्,तन्नोपपद्यते; अस्य प्रत्यक्षादिभिरचेतनत्वेनाशुद्धत्वेनानीश्वरत्वेन दुःखात्मकत्वेन चोपलभ्यमानस्य चिदचिदात्मकस्य जगतः भवदभ्युपेतात्सर्वज्ञात्सर्वेश्वराद्धेय प्रत्यनीकादानन्दैकतानाद्ब्रह्मणो विलक्षणत्वात्। न केवलं प्रत्यक्षादिभिरेव जगतो वैलक्षण्यमुपलभ्यते, शब्दाच्च तथात्वम् विलक्षणत्वम् उपलभ्यते \"विज्ञानं चाविज्ञानं च\" \"एवमेवैता भूतमात्राः प्रज्ञामात्रास्वर्पिताः प्रज्ञामात्राः प्राणे अर्पिताः\" समाने वृक्षे पुरुषो निमग्नोऽग्नीशया शोचति मुह्यमानः\" \"अनीशश्चात्मा बध्यते भोक्त्तृभावात्\" इत्यादिभिः। कार्यस्य हि जगतोऽचेतनत्वदुःखित्वादयो निर्द्दिश्यन्ते। यद्धि यत्कार्यम्, तत्तस्मादविलक्षणम्, यथा मृत्सुवर्णादिकार्यं घटरुचकादि; अतो ब्रह्मविलक्षणस्यास्य जगतस्तत्कार्यत्वं न सम्भवतीति साङ्खयस्मृत्यनुरोधेन कार्यसलक्षणं प्रधानमेव कारणं भवितुमर्हति। अवश्यं च शास्त्रस्यानन्यापेक्षस्यातीन्द्रियार्थगोचरत्वेपि तर्कोऽनुसरणीयः, यतस्सर्वेषां प्रमाणानां क्वचित् क्वचिद्विषये तर्कानुगृहीतानामेवार्थनिश्चयहेतुत्वम्। तर्को हि नाम अर्थस्वभावविषयेण न तावत्सर्वधर्मसारूप्यम्, कार्यकारणभावानुपपत्तेः। न हि मृत्पिण्डकार्येषु घटशरावादिषु पिण्डत्वाद्यनुवृत्तिर्दृश्यते। अथ येन केनचिद्धर्मेण सारूप्यम्, तज्जगद्ब्रह्मणोरपि सत्तादिलक्षणं सम्भवति। तदुच्यते; येन स्वभावेन कारणभूतं वस्तु वस्त्वन्तराद्य्वावृत्तं तस्य स्वभावस्य तत्कार्येऽप्यनुवृत्तिः कार्यस्य कारणसालक्षण्यम्, येन ह्याकारेण मृदादिभ्यो हिरण्यं व्यावर्तते, तदाकारानुवृत्तिस्तत्कार्येषु कुण्डलादिषु दृश्यते। ब्रह्म च हेयप्रत्यनीकज्ञानानन्दैश्वर्यस्वभावम्, जगच्च तत्प्रत्यनीकस्वभावमिति न तदुपादानम्। ननु च वैलक्षण्येपि कार्यकारणभावो दृश्यते, यथा चेतनात्पुरुषादचेतनानि केशनखदन्तलोमानि जायन्ते, यथा चाचेतनाद्गोमयाच्चेतनो वृश्चिको जायते; चेतनाच्चोर्णनाभेरचेतनस्तन्तुः, नैतदेवम्, यतस्तत्राप्यचेतनांश एव कार्यकारणभावः। अथ स्यात्- अचेतनत्वेनाभिमतानामपि चैतन्ययोगः श्रुतिषु श्राव्यते \"तं पृथिव्यब्रवीत्\" \"आपो वा अकामयन्त\" \"ते हेमे प्राणा अहंश्रेयसे विवदमाना ब्रह्माणं जग्मुः\" इति नदीसमुद्रपर्वतादीनामपि चेतनत्वं पौराणिका आतिष्ठन्ते, अतो न वैलक्षण्यमिति। अत उत्तरं पठति - तुशब्दश्चोदिताशङ्कानिवृत्त्यर्थः, पृथिव्याद्यभिमानिन्यो देवताः \"तं पृथिव्यब्रवीत्\" इत्यादिषु पृथिव्यादिशब्दैर्व्यपदिश्यन्ते। कुतः ? विशेषानुगतिभ्याम् विशेषः विशेषणम्, देवताशब्देन विशेष्य पृथिव्यादयोऽभिधीयन्ते, \"हन्ताहमिमास्तिस्रो देवताः\" इति तेजोऽबन्नानि देवताशब्देन विशेष्यन्ते \"सर्वा ह वै देवता अहंश्रेयसे विवदमानाः\" \"ते देवाः प्राणे निःश्रेयसं विदित्वा\" इति च; अनुगतिः- अनुप्रवेशः। \"अग्निर्वाग्भूत्वा मुखं प्राविशत् आदित्यश्चक्षुर्भूत्वाऽक्षिणी प्राविशत् वायुः प्राणो भूत्वा नासिके प्राविशत्\" इत्यादिना वागाद्यभिमानित्वेनाग्न्यादीनामनुप्रवेशः श्रूयते अतो जगतोऽचेतनत्वेन विलक्षणत्वाद्ब्रह्मकार्यत्वानुपपत्तेस्तर्कानुगृहीतस्मृत्यनुरोधेन जगतः प्रधानोपादानत्वं वेदान्तैः प्रतिपाद्यते इति। एवं प्राप्तेऽभिधीयते।। 5।।\nतुशब्दात्पक्षो विपरिवर्तते; यदुक्त्तं जगतो ब्रह्मविलक्षणत्वेन ब्रह्मोपादानत्वं न सम्भवतीति। तदयुक्त्तम्, विलक्षणयोरपि कार्यकारणभावदर्शनात्। दृश्यते हि माक्षिकादेर्विलक्षणस्य क्रिम्यादेस्तस्मादुत्पत्तिः। ननूक्त्तमचेतनांश एव कायर्कारणभावात्तत्र सालक्षण्यम्। सत्यमुक्त्तम्, न तावता कायर्कारणयोर्भवदभिमतसालक्षण्यसिद्धिः, यथाकथञ्चित्सालक्षण्ये सर्वस्य सर्वसालक्षण्येन सर्वस्मात्सर्वोत्पत्तिप्रसङ्गभयाद्वस्तुनो वस्त्वन्तराद्व्यावृत्तिहेतुभूतस्याकारस्यानुवृत्तिस्सालक्षण्यं भवताऽभ्युपेतम्, स तु नियमोमाक्षिकादिभ्यः क्रिम्याद्युत्पत्तौ न दृश्यत इति ब्रह्मविलक्षण्यस्यापि जगतो ब्रह्मकार्यत्वं नानुपपन्नम्। न हि मृद्धिरण्यघटमकुटादिष्विव वस्त्वन्तरव्यावृत्तिहेतुभूत असाधारणाकारानुवृत्तिः माक्षिकगोमयक्रिमिवृश्चिकादिषु दृश्यते।। 6।।\nयदि कार्यभूताज्जगतः कारणभूतं ब्रह्म विलक्षणम् तर्हि कायर्कारणयोर्द्रव्यान्तरत्वेन कारणे परस्मिन् ब्रह्मणि कार्यं जगन्न विद्यत इत्यसत एव जगत उत्पत्तिः प्रसज्यत इति चेत्- नैतदेवम्; कार्यकारणयोः सालक्षण्यनियमप्रतिषेधमात्रमेव हि पूर्वसूत्रेऽभिप्रेतम्, न तु कारणात्कार्यस्य द्रव्यान्तरत्वम्, कारणभूतं ब्रह्मैव स्वस्माद्विलक्षणजगदाकारेण परिणमत इत्येतत्तु न परित्यक्त्तम्, क्रिमिमाक्षिकयोरपि हि सति च वैलक्षण्ये कुण्डलहिरण्ययोरिव द्रव्यैक्यमस्त्येव।। अत्र चोदयति - अपीतावित्यपीतिपूर्वकसृष्टयादेः प्रदर्शनार्थम्, \"सदेव सोम्येदमग्र आसीत्\" आत्मा वा इदमेक एवाग्र आसीत्\" इत्यादिषु अप्ययावस्थोपदेशपूर्वकत्वदर्शनात्सृष्टयादेः। यदि कार्यकारणयोर्द्रव्यैक्यमभ्युपेतम् तदा कार्यस्य जगतो ब्रह्मणि अप्ययसृष्टयादिषु सत्सु ब्रह्मण एव तत्तदवस्थान्वय इति कार्यगतास्सर्व एवापुरुषार्था ब्रह्मणि प्रसज्येरन्, सुवर्ण इव कुण्डलगता विशेषाः। ततश्च वेदान्तवाक्यं सर्वमसमञ्जसं स्यात्, \"यस्सर्वज्ञस्सर्ववित्\" \"अपहतपाप्मा विजरो विमृत्युः\" \"न तस्य कार्यं करणं च विद्यते न तत्समश्चाभ्यधिकश्च दृश्यते\" \"तयोरन्यः पिप्पलं स्वाद्वत्ति अनीशश्चात्मा बध्यते भोक्त्तृभावात्\" \"अनीशया शोचति मुह्यमानः\" इत्येकस्मिन्नेव वस्तुन्येषां परस्परविरुद्धानां प्रसक्त्तेः। अथोच्येत- चिदचिद्वस्तुशरीरकस्य परस्यैव ब्रह्मणः कार्यकारणभावाच्छरीरभूतचिदचिद्वस्तुगतत्वाच्च दोषाणाम, न शरीरिणि ब्रह्मणि कार्यावस्थे कारणावस्थे च प्रसङ्ग इति। तदयुक्त्तम्, जगद्ब्रह्मणोः शरीरशरीरिभावस्यैवासम्भवात्; सम्भवे च ब्रह्मणि शरीरसम्बन्धनिबन्धनदोषाणामनिवार्यत्वात्; न हि चिदचिद्वस्तुनोर्बह्मणः शरीरत्वं सम्भवति, शरीरं हि नाम कर्मफलरूपसुखदुःख भोगसाधनभूतेन्द्रियाश्रयः पञ्चवृत्तिप्राणाधीनधारणः पृथिव्यादिभूतसङ्घातविशेषः, तथाविधस्यैव लोकवेदयोः शरीरत्वप्रसिद्धेः, परमात्मनश्च \"अपहतपाप्मा विजरः\" \"अनश्नन्नन्यो अभिचाकशीति अपाणिपादो जवनो ग्रहीता पश्यत्यचक्षुः स ृणोत्यकर्णः\" \"अप्राणो ह्यमनाः\" इत्यादिभिः कर्मतत्फलभोगयोरभावादिन्द्रियाधीनभोगत्वाभावात्प्राणवत्त्वाभावाच्च न तं प्रति चेतनाचेतनयोश्शरीरत्वम्। न चाचेतनव्यष्टिरूपतृणकाष्ठादीनां समष्टिरूपस्य भूतसूक्ष्मस्य चेन्द्रियाश्रयत्वादि सम्भवति। भूतसूक्ष्मस्य पृथिव्यादिसङ्घातत्वं च न विद्यते। चेतनस्य तु ज्ञानैकाकारस्य सर्वमेतन्न सम्भवतीति नतरां शरीरत्वसम्भवः। न च भोगायतनत्वं शरीरत्वमिति शरीरत्वसम्भवः, भोगायतनेषु वेश्मादिषु शरीरत्वाप्रसिद्धेः। यत्र वर्तमानस्यैव सुखदुःखोपभोगः, तदेव भोगायतनमिति चेन्न; परकायप्रवेशजन्मसुखदुःखोपभोगायतनस्य परकायस्य प्रविष्टशरीरत्वाप्रसिद्धेः, ईश्वरस्य तु स्वतस्सिद्धनित्यनिरतिशयानन्दस्य भोगं प्रति चिदचितोरायतनत्वनियमो न सम्भवति; एतेन भोगसाधनमात्रस्य शरीरत्वं प्रत्युक्त्तम्। अथ मतम्- यदिच्छाधीनस्वरूपस्थितिप्रवृत्ति यत् तत्तस्य शरीरमिति, सर्वस्येश्वरेच्छाधीनस्वरूपस्थितिप्रवृत्तित्वेनेश्वरशरीरत्वं सम्भवतीति; तदपि न साधीयः, शरीरतया प्रसिद्धेषु तत्तच्चेतनेच्छायत्तस्वरूपत्वाभावात्। रुग्णशरीरस्य तदिच्छाधीन प्रवृत्तित्वाभावात् मृतशरीरस्य तदायत्तस्थितित्वाभावाच्च, सालभञ्जिकादिषु चेतनेच्छाधीनस्वरूपस्थितिप्रवृत्तिषु तच्छरीरत्वाप्रसिद्धेश्च, चेतनस्य नित्यस्येश्वरेच्छायत्तस्वरूपत्वाभावाच्च न तच्छरीरत्वसम्भवः। न च यद्येकनियाम्यं यदेकधार्यं यस्यैकशेषभूतम्, तत्तस्य शरीरमिति वाच्यम्; क्रियादिषु व्यभिचारात्। \"अशरीरं शरीरेषु\" \"अपाणिपादो जवनो ग्रहीता\" इत्यादिभिश्च ईश्वरस्य शरीराभावः प्रतिपाद्यते, अतो जगद्ब्रह्मणोः शरीरशरीरिभावस्यासम्भवात्तत्सम्भवे च ब्रह्मणि दोषप्रसङ्गाद्ब्रह्मकारणवादे वेदान्तवाक्यानामसामञ्जस्यमिति।।\nअत्रोत्तरम् - नैवमसामञ्जस्यम्- एकास्यैवावस्थाद्वयान्वयेपि गुणदोषव्यवस्थितेर्दृष्टान्तस्य विद्यमानत्वात्। तुशब्दोऽत्र हेयसम्बन्धगन्धस्यासम्भावनीयतां द्योतयति। एतदुक्त्तं भवति; चिदचिद्वस्तुशरीरतया तदात्मभूतस्य परस्य ब्रह्मणः सङ्कोचविकासात्मककार्यकारणभावावस्थाद्वयान्वयेऽपि न कश्चिद्विरोधः, यतः सङ्कोचविकासौ परब्रह्मशरीरभूतचिदचिद्वस्तुगतौ। शरीरगतास्तु दोषाः नात्मनि प्रसज्यन्ते, आत्मगताश्च गुणा न शरीरे; यथा देवमनुष्यादीनां सशरीराणां क्षेत्रज्ञानां शरीरगता बालत्वयुवत्वस्थविरत्वादयो नात्मनि सम्बध्यन्ते; आत्मगताश्च ज्ञानसुखादयो न शरीरे। अथ च \"देवो जातो मनुष्यो जातः\" तथा स एव बालो युवा स्थविरश्च\" इति व्यपदेशश्च मुख्यः, भूतसूक्ष्मशरीरस्यैव क्षेत्रज्ञस्य देवमनुष्यादिभाव इति \"तदन्तरप्रतिपत्तौ\" इति वक्ष्यत इति। यत्पुनरुक्त्तं- चिदचिदात्मकस्य जगतः स्थूलस्य सूक्ष्मस्य च परमात्मानं प्रति शरीरभावो नोपपद्यत इति; तत् अनाकलितसम्यङ्न्यायानुगृहीतवेदान्तवाक्यगुणस्य स्वमतिपरिकल्पितकुर्तकविजृम्भितम्; सर्व एव हि वेदान्तः स्थूलस्य सूक्ष्मस्य चेतनस्याचेतनस्य समस्तस्य च परमात्मानं प्रति शरीरत्वं श्रावयन्ति; वाजसनेयके तावत्काण्वशाखायां माध्यन्दिनशाखायां चान्तर्यामिब्राह्मणे \"यः पृथिव्यां तिष्ठन् यस्य पृथिवी शरीरम्\" इत्यारभ्य पृथिव्यादिसमस्तमचिद्वस्तु \"यो विज्ञानो तिष्ठन्...यस्य विज्ञानं शरीरम्\" \"य आत्मनि तिष्ठन्...यस्यात्मा शरीरम्\" इति चेतनं च पृथक्पृथङ्िनर्दिश्य तस्य तस्य परमात्मशरीरत्वमभिधीयते। सुवालोपनिषदि च \"यः पृथिवीमन्तरे सञ्चरन् यस्य पृथिवी शरीरम्\" इत्यारभ्य तद्वदेव चिदचितोस्सर्वावस्थयोः परमात्मशरीरत्वमभिधाय \"एष सर्वभूतान्तरात्माऽपहतपाप्मा दिव्यो देव एको नारायणः\" इति तस्य सर्वभूतानि प्रत्यात्मत्वम भिधीयते। स्मरन्ति च \"जगत्सर्वं शरीरं ते\" \"यदम्बु वैष्णवः कायः\" \"तत्सर्वं वै हरेस्तनुः\" \"तानि सर्वाणि तद्वपुः\" \"सोऽभिध्याय शरीरात्स्वात्\" इत्यादि। भूतसूक्ष्मात्स्वाच्छरीरादित्यर्थः। लोके च शरीरशब्दो घटादिशब्दवदेकाकारद्रव्यनियतवृत्तिभनासादितः क्रिमिकीटपतङ्गसर्पनरपशु प्रभृतिष्वत्यन्तविलक्षणाकारेषु द्रव्येषु अगौणः प्रयुज्यमानो दृश्यते। तेन तस्य प्रवृत्तिनिमित्त व्यवस्थापनं सर्वप्रयोगानुगुण्येनैव कार्यम्। त्वदुक्त्तञ्च \"कर्मफल भोगहेतुः\" इत्यादिकं प्रवृत्तिनिमित्त लक्षणं न सर्वप्रयोगानुगुणम्। यथोक्त्तेषु ईश्वरशरीरतया अभिहितेषु पृथिव्यादिषु अव्याप्तेः। किञ्च ईश्वरस्य इच्छाविग्रहेषु मुक्त्तानां च \"स एकधा भवति\" इत्यादि वाक्यावगतेषु विग्रहेषु तल्लक्षणं अव्याप्तम् कर्मफलयोग निमित्तत्वाभावात्तेषाम्। परमपुरुषेच्छाविग्रहाच्च न पृथिव्यादि भूतसङ्घात विशेषाः। \"न भूतसङ्घसंस्थानो देहोऽस्य परमात्मनः\" इति स्मृतेः। अतो भूतसङ्घातरूपत्वं च शरीरस्याव्याप्तम्, पञ्चवृत्तिप्राणाधीनधारणत्वं च स्थावरशरीरेष्वव्याप्तम्। स्थावरेषु हि प्राणसद्भावेऽपि तस्य पञ्चधा अवस्थाय शरीरस्यधारकत्वेनावस्थानं नास्ति। अहल्यादीनां कर्मनिमित्तशिलाकाष्ठादिशरीरेष्विन्द्रियाश्रयत्वं च सुखदुःखहेतुत्वं चाव्याप्तम्; अतो तस्य चेतनस्य यद्द्रव्यं सर्वात्मना स्वार्थे नियन्तुं धारयितुं च शक्यं तच्छेषतैकस्वरूप च तत्तस्य शरीरमिति शरीरलक्षणमास्थेयम्। रुग्णशरीरादिषु नियमनाद्यदर्शनं विद्यमानाया एव नियमनशक्त्तेःप्रतिबन्धकृतम्, अग्न्यादेः शक्त्तिप्रतिबन्धादौष्ण्याद्यदर्शनवत्। मृतशरीरं च चेतनवियोगसमय एव विशरितुमारब्धम्, क्षणान्तरे च विशीर्यते। पूर्वं शरीरतया परिक्लृप्तसङ्घातैकदेशत्वेन च तत्र शरीरत्वव्यवहारः, अतः सर्वंपरमपुरुषेण सर्वात्मना स्वार्थे नियाम्यं धार्य तच्छेषतैकस्वरूपमिति सर्वं चेतनाचेतनं तस्य शरीरम्। \"अशरीरं शरीरेषु\" इत्यादि च कर्मनिमित्तशरीरप्रतिषेधपरम्, यथोक्त्तसर्वशरीरत्वश्रवणात्, उपरितनाधिकरणेषु चैतदुपपादयिष्यते। \"अपीतौ तद्वत्प्रसङ्गादसमञ्जसम्\" \"न तु दृष्टान्तभावात्\" इति सूत्रद्वयेन \"इतरव्यपदेशात्\" इत्यधिकरणसिद्धोऽर्थः स्मारितः।।\nन केवलं ब्रह्मकारणवादस्य निर्दोषतयैतत्समाश्रयणम्; प्रधानकारणवादस्य दुष्टत्वाच्च तत्परित्यज्यैतदेव समाश्रयणीयम्। प्रधानकारणवादे हि जगत्प्रवृत्तिर्नोपपद्यते। तत्र हि निर्विकारस्य चिन्मात्रैकरसस्य पुरुषस्य प्रकृतिसन्निधानेन प्रकृतिधर्माध्यासनिबन्धना जगत्प्रवृत्तिः। निर्विकारस्य चिन्मात्ररूपस्य प्रकृतिधर्माध्यासहेतुभूतं प्रकृतिसन्निधानं किंरूपमिति विवेचनीयम्। किं प्रकृतेः सद्भाव एव, उत तद्गतः कश्चिद्विकारः, अथ पुरुषगत एव कश्चिद्विकारः। न तावत्पुरुषगतः, अनभ्युपगमात्। नापि प्रकृतेर्विकारः, तस्याध्यासकार्यतयाऽभ्युपेतस्याध्यासहेतुत्वासम्भवात्; सद्भावमात्रस्य सन्निधानत्वे मुक्त्तस्याप्यध्यासप्रसङ्ग इति त्वत्पक्षे जगत्प्रवृत्तिर्नोपपद्यते। अयमर्थः साङ्खयपक्षप्रतिक्षेपसमये \"अभ्युपगमेऽप्यर्थाभावात्\" इत्यादिना प्रपञ्चयिष्यते।।\nतर्कस्याप्रतिष्ठितत्वादपि श्रुतिमूलो ब्रह्मकारणवाद एव समाश्रयणीयः, न प्रधानकारणवादः। शाक्योलूक्याक्षपादक्षपणकपिलपतञ्जलितर्काणामन्योन्यव्याघातात्तर्कस्याप्रतिष्ठितत्वं गम्यते।।\nइदानीं विद्यमानानां शाक्यादीनां तर्कानुद्दूष्यान्यथा प्रधानकारणवादमतिक्रान्ततदुपदर्शितदूषणत्वेनानुमास्यामह इति चेत्, एवमपि पुरुषबुद्धिमूलतर्कैकावलम्बनस्य तथैव देशान्तरकालान्तरेषु त्वदधिककुतर्ककुशलपुरुषोत्प्रेक्षिततर्कदूष्यत्वसम्भावनया तर्काप्रतिष्ठानदोषादनिर्मोक्षो दुर्वारः, अतोऽतीन्द्रियेऽर्थे शास्त्रमेव प्रमाणम्, तदुपबृंहणायैव तर्क उपादेयः, तथा चाह \"आर्षं धर्मोपदेशं च वेदशास्त्राविरोधिना। यस्तर्काणानुसन्धत्ते स धर्मं वेद नेतरः\" इति। वेदाख्यशास्त्राविरोधिनेत्यर्थः। अतो वेदविरोधित्वेन वेदार्थविशदीकरणरूप वेदोपबृंहणतर्कोपादानाय साङ्खयस्मृतिर्नादरणीया।।। विलक्षणत्वाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.1.3 विलक्षणत्वाधिकरणम्\nकिं वेदान्तानां जगत्कारणतया प्रधानपरत्वम्, उत ब्रह्मपरत्वमिति संशयः। प्रधानपरत्वमिति पूर्वः पक्षः, अज्ञत्वादिना जगतो ब्रह्मविलक्षणत्वेन ब्रह्मकार्यत्वप्रतिपादनासंभवात्, सालक्षण्येन प्रधानकार्यत्वप्रतिपादनपरत्वस्य च संभवात्। राद्धान्तस्तु - माक्षिकादिभ्यः क्रिम्यादीनां विलक्षणानामुत्पत्तिदर्शनात् ब्रह्मविलक्षणस्य जगतः तत्कार्यत्वं संभवत्येव इति। सूत्रार्थस्तु - अज्ञत्वेनासुखत्वेन चोपलब्धस्य चास्य चिदचिन्मिश्रस्य जगतः सर्वज्ञाद्धेयप्रत्यनीकान्निरतिशयानन्दाद्ब्रह्मणो विलक्षणत्वेन जगतो ब्रह्मकार्यत्वप्रतिपादनं वेदान्तानां न संभवति। तथात्वं - विलक्षणत्वं च शब्दादवगम्यते, न केवलं प्रत्यक्षाद्युलब्द्ध्या, \"विज्ञानं चाविज्ञानं च\", \"अनीशया शोचति मुह्यमानः\", \"अनीशश्चात्मा बध्यते भोक्तृभावात्\" इत्यादेः।। \n\"आपो वा अकामयन्त\", \"तं पृथिव्यब्रवीत्\" इत्यादौ पृथिव्यादेरपि ज्ञानकार्यं व्यपदिश्यते; तस्मात् \"अविज्ञानञ्च\" इत्येतदन्यपरम् इत्यत उत्तरं पठति - अभिमानिव्यपदेशस्तु विशेषानुगतिभ्याम्। (2-1-5) तुशब्दश्चोद्यं व्यावर्तयति; पृथिव्याद्यभिमानिदेवतानामयं व्यपदेशः। कुतोऽवगम्यते, विशेषानुगतिभ्यां - विशेषः - विशेषणम् अभिमानिव्यपदेशस्तु विशेषानुगतिभ्याम्। \"हन्ताहमिमास्तिस्रो देवताः\" इति पृथिव्यादेर्देवताशब्देन विशेषणं दृश्यते, \"सर्वा ह वै देवता अहं श्रेयसे विवदमानाः\" इति च वागादिप्राणपर्यन्तस्य च। तथा अनुगतिः - अनुप्रवेशः, अग्न्यादीनां वागाद्यनुप्रवेशो दृश्यते, \"अग्निर्वाग्भूत्वा मुखं प्राविशत्\", \"आदित्यश्चक्षुर्भूत्वाऽक्षिणी प्राविशत्\", \"वायुः प्राणो भूत्वा नासिके प्राविश\"दित्यादौ॥  दृश्यते तु। तुशब्दः पक्षं व्यावर्तयति, माक्षिकादिभ्यो विलक्षणानां क्रिम्यादीनामुत्पत्तिर्दृश्यते; अतो ब्रह्मविलक्षणस्यापि जगतस्तत्कार्यत्वं संभवति॥ \nअसदिति चेन्न प्रतिषेधमात्रत्वात्। यदि कार्यस्य कारणाद्विलक्षणद्रव्यत्वमभ्युपगम्यते, तर्हि कारणे कार्यं न सद्भवतीत्यसत्कार्यवादोऽभ्युगतस्स्यात्; तथा सति \"सर्वं खल्विदं ब्रह्मे\"ति सामानाधिकरण्यव्यपदेशो न घटत इति चेत्; तन्न, कार्यकारणयोस्सालक्षण्यनियमप्रतिषेधमात्रत्वादस्माभिः पूर्वमभिहितस्य। कार्यकारणयोरेकद्रव्यत्वं स्वीकृतमेव। एकमेव कारणावस्थं द्रव्यं कार्यावस्थां भजमानं सलक्षणावस्थामपि भजते, विलक्षणावस्थामपीत्यर्थः॥  अपीतौ तद्वत्प्रसङ्गादसमञ्जसम्। यदि ब्रह्मैव सर्वज्ञं सत्यसङ्कल्पं निरतिशयानन्दमपहतपाप्मत्वादिस्वरूपं तद्विपरीतजगदवस्थां भजते; तर्हि पिण्डत्वघटत्वावस्थमृद्द्रव्यवत् सर्वज्ञत्वमपहतपाप्मत्वमज्ञत्वं कर्मवश्यत्वं च ब्रह्मणः प्रसज्येतेति विरुद्धार्थाभिधानाद्वेदान्तवाक्यमसमञ्जसं स्यात्। अपीताविति सृष्ट्यादेः प्रदर्शनार्थम्। जगतो ब्रह्मण्यपीतौ ब्रह्मण उत्पत्तावपीत्यर्थः। अपीतिरप्ययः॥ \nन तु दृष्टान्तभावात्। न ब्रह्मण्यज्ञत्वादयः प्रसज्येरन्; अत एव न वेदान्तानामसामञ्जस्यम्। तुशब्दः प्रसक्तस्यासंभावनीयतां द्योतयति। एकस्यैवावस्थाद्वयान्वयेऽपि गुणदोषव्यवस्थायां दृष्टान्तसद्भावात्, यथा मनुष्यो जातो बालो युवा स्थविरो भवतीत्यत्र मनुष्यशरीरकस्य चेतनस्यैव सर्वावस्थान्वयेऽपि जन्मबालत्वयुवत्वस्थविरत्वादीनि नात्मनि सङ्गच्छन्ते; तथा ज्ञानसुखदुःखादयश्च न शरीरे। एवं चिदचिद्वस्तुशरीरकस्य परस्य ब्रह्मणः, कार्यकारणोभयावस्थान्वयेऽपि कर्मवश्यत्वाज्ञत्वादयः शरीरभूतचिदचिद्वस्तुगताः। अपहतपाप्मत्वसर्वज्ञत्वादयः परमात्मन्यात्मभूतेऽवतिष्ठन्ते। सर्वावस्थस्य चिदचिद्वस्तुनो ब्रह्मशरीरत्वम्, ब्रह्मणश्च तदात्मत्वम्, \"यस्य पृथिवी शरीर\"मित्याद्यन्तर्यामिब्राह्मणादिषु अवगतमिति न कश्चिद्विरोधः॥ \nस्वपक्षदोषाच्च। न केवलं ब्रह्मकारणवादस्य निर्दोषतया तत्समाश्रयणम्, प्रधानकारणवादे दोषाच्चैतत्परित्यज्य स एव समाश्रयणीयः। प्रधानकारणवादे हि निर्विकारस्य चिन्मात्रस्य पुरुषस्य प्रकृतिसन्निधानकृततद्धर्माध्यासमूला जगत्प्रवृत्तिरभ्युपगम्यते; तत्र प्रकृतिसद्भावमात्रे सन्निधाने सति मुक्तस्यापि तद्धर्माध्यासप्रसङ्गः; विकारविशेषे सति सन्निधाने कृत्स्नस्य विकारस्याध्यासपूर्वकत्वान्नाध्यासस्य विकारो हेतुरिति विरुद्धार्थाभिधानादसामञ्जस्यदोष इति न तत्पक्षसंभवगन्धः॥  तर्काप्रतिष्ठानादपि। कापिलतन्त्रस्य तर्कमूलत्वेन शाक्यादितर्कप्रतिहततयाऽस्य तर्कस्याप्रतिष्ठितत्वाच्च न तत्पक्षसंभवः॥  अन्यथानुमेयमिति चेदेवमप्यनिर्मोक्षप्रसङ्गः। इतः पूर्वं विद्यमानैस्तर्कैरप्रतिहतत्वं यथा संभवति, तथा प्रधानकारणवादमनुमास्या(मन्या)मह इति चेत्; तथापि तर्काप्रतिष्ठानदोषात् अनिर्मोक्षप्रसङ्गो दुर्वारः, त्वदधिककुतर्ककुशलसद्भाववसंभवात्॥ इति विलक्षणत्वाधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.1.3 विलक्षणत्वाधिकरणम्\nविकारास्पदत्वेनापुरुषार्थाश्रयत्वेन च जगतो ब्रह्मविलक्षणत्वात् तत्कार्यत्वं न संभवति । विलक्षणत्वं च शब्दाच्चावगम्यते,\"विज्ञानं चाविज्ञानं च \" इत्यादेः ।।\n\"तं पृथिव्यब्रवीत्\" \"आपो वा अकामयन्त \" इत्यादिज्ञानकार्यव्यपदेशस्तदभिमानिदेवताविषय इति,\"हन्ताहमिमास्तिस्रो देवताः\" इति देवताशब्देन विशेषितत्वात् \"अग्निर्वाग्भूत्वा मुखं प्राविशत् \" इत्यादिना तत्तदचिद्वस्त्वभिमानित्वेन देवतानुगतेश्चावगम्यते।।\nविलक्षणयोरपु कार्यकारणभावः संभवति,माक्षिकादिभ्यःक्रिम्याद्युत्पत्तिदर्शनात्।।\nएवं तर्हि कारणे कार्यमसदिति चेन्न, सालक्षण्यनियमपिरतिषेधमात्रत्वात्।पूर्वोक्तं कार्यकारणयोर्वस्त्वैक्यं न त्यक्तम्।।\nजगतो ब्रह्मकारणत्वेन वस्त्वैक्येन तस्मिन्नपीत्यादौ जगत इव ब्रह्मणोऽपि विकारित्वाद्यनिष्ट- प्रङ्गात् वेदान्तवाक्यं सर्वमसमञ्जसं स्यात् ।।\nनैतत्; \"यस्यात्मा शरीरम्\" \"यस्याव्यक्तं शरीरम्\" इत्यादिश्रुतिसिद्धचिदचिद्वस्तु- शरीरकस्य ब्रह्मणः कार्यकारणभावेनावस्थाने गुणदोषव्यवस्थितौ दृष्टान्तसद्भावात् । यथा जीवस्य सशरीरस्य मनुष्यायात्मनो बालत्वयुवत्वस्थविरत्वादिभावेऽपि बालत्वादयः शरीरे तिष्ठन्ति, ज्ञानसुखादयश्चात्मन्येव, तद्वदत्रापि शरीरभूतचिदचिद्वस्तुगतान्यज्ञानविकारादीनि दोषाः आत्मभूते तु ब्रह्मणि निरवद्यत्वादिविकारित्वसर्व5सर्वज्ञत्वसत्यसंकल्पत्वादयः गुणाः ।।\nप्रधानकारणवादे दोषाच्चायमेव ग्राह्यः। प्रधानकारणवादे निर्विकारपुरुषसंनिधानात् प्रकृतिप्रवृत्तावितरेतरधर्माध्यासादयो दुरुपपादाः।अन्यत्रान्यधर्मानुसंधानरूपोऽध्यासोनिर्विकारपुरुषस्य न संभवति।अचेतनायाःप्रकृतेरनुसंधानरूपोऽध्यासःसुतरां न संभवति ।।\nप्रधानकारणवादस्य कुतर्कमूलत्वेन तस्याप्रतिष्ठितत्वादपि त्याज्यं प्रधानम् ।।"
                            }
                        ]
                    },
                    {
                        "verse_number": 4,
                        "original_text": "Adhikaraṇa 2.1.4 शिष्टापरिग्रहाधिकरणम्\nएतेन शिष्टाऽपरिग्रहा अपि व्याख्याताः॥2.1.13॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.1.4 शिष्टापरिग्रहाधिकरणम्\nशिष्टाः- परिशिष्टाः, न विद्यते वेदपरिग्रहो येषामित्यपरिग्रहाः; शिष्टाश्चापरिग्रहाश्च शिष्टापरिग्रहाः। एतेन वेदापरिगृहीतसाङ्खयपक्षक्षपणेन परिशिष्टाश्च वेदापरिगृहीताः कणभक्षाक्षपादक्षपणकभिक्षुपक्षाः क्षपिता वेदितव्याः। परमाणुकारणवादेऽमीषां सर्वेषां संवादात्कारणवस्तुविषयस्य तर्कस्याप्रतिष्ठितत्वं न शक्यते वक्त्तुमित्यधिकाशङ्का। तावन्मात्रसंवादेऽपि तर्कमूलत्वाविशेषात्परमाणुस्वरूपेऽपि शून्यात्मकत्वा शून्यात्मकत्वज्ञानात्म कत्वार्थात्मकत्वक्षणिकत्वनित्यत्वैकान्तत्वानेकान्तत्व सत्यासत्यात्मकत्वादिविसंवाददर्शनच्च अप्रतिष्ठितत्वमेवेति परिहारः।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.1.4 शिष्टापरिग्रहाधिकरणम्\nन परिगृह्यन्ते वैदिकैरित्यपरिग्रहाः; शिष्टाश्च ते अपरिग्रहाश्च शिष्टापरिग्रहाः; एतेन - तर्काप्रतिष्ठानलक्षणकपिलस्मृतिनिरसनहेतुना, परिशिष्टाः कणभक्षादिस्मृतयोऽपि निरस्ता व्याख्याताः। परमाणुकारणवादस्सर्वसंमत इति न तेषां तर्कस्याप्रतिष्ठितत्वमित्यधिकाशङ्का । तर्कमूलत्वाविशेषात् परमाणूनां शून्यत्वाद्रव्यत्वादिविवादाच्च तर्कस्य अप्रतिष्ठितत्वमेवेति परिहारः॥इति शिष्टापरिग्रहाधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.1.4 शिष्टापरिग्रहाधिकरणम्\nएतेन सांख्यस्मृतिनिराकरणहेतुना तर्काप्रतिष्तितत्वादिना परिशिश्ताश्च कणभक्षाक्षपादक्षपणकादिस्मृतयो निराकृताः।।"
                            }
                        ]
                    },
                    {
                        "verse_number": 5,
                        "original_text": "Adhikaraṇa 2.1.5 भोक्त्रापत्त्यधिकरणम्\nभोक्त्रापत्तेरविभागश्चेत् स्याल्लोकवत्॥2.1.14॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.1.5 भोक्त्रापत्त्यधिकरणम्\nपुनरपि साङ्ख्यः प्रत्यवतिष्ठते- यदुक्त्तं स्थूलसूक्ष्मचिदचिद्वस्तुशरीरस्य परस्य ब्रह्मणः कार्यकारणरूपत्वाज्जीवब्रह्मणोः स्वभावविभाग उपपद्यत इति; स तु विभागो न सम्भवति, ब्रह्मणः सशरीरत्वे तस्य भोक्त्तृत्वापत्तेः, सशरीरत्वे जीवस्येवेश्वरस्यापि सशरीरत्वप्रयुक्त्तसुखदुःखयोर्भोक्त्तृत्वस्यावर्जनीयत्वात्। ननु च \"सम्भोगप्राप्तिरिति चेन्न वैशेष्यात्\" इत्यत्रेश्वरस्य भोगप्रसङ्गपरिहार उक्त्तः, नैवम्, तत्र ह्युपास्यतया हृदयायतने सन्निहितस्य शरीरान्तर्वर्तित्वमात्रेण भोगप्रसङ्गो न विद्यत इत्युक्त्तम्, इह तु जीववद्ब्रह्मणोऽपि सशरीरत्वे तद्वदेव सुखदुःखयोर्भोक्त्तृत्वप्रसङ्गो दुर्वार इत्युच्यते; दृश्यते हि सशरीराणां जीवानां शरीरगतबालत्वस्थविरत्वादिविकारासम्भवेऽपि शरीरधातुसाम्यवैषम्यनिमित्तसुखदुःखयोगः। श्रुतिश्च \"न ह वै सशरीरस्य सतः प्रियाप्रिययोरपहतिरस्ति। अशरीरं वा व सन्तं न प्रियाप्रिये स्पृशतः\" इति। अतः सशरीरब्रह्मकारणवादे जीवेश्वरस्वभावविभागासम्भवात् केवलब्रह्मकारणवादे मृत्सुवर्णादिवज्जगद्गतापुरुषार्थादिसर्वविशेषाश्रयत्वप्रसङ्गाच्च प्रधानकारणवाद एव ज्यायानिति चेत् - अत्रोत्तरम्- स्याल्लोकवदिति। स्यादेव विभागो जीवेश्वरस्वभावयोः, नहि जीवस्य शरीरधातुसाम्यवैषम्यनिमित्तं सुखदुःखयोर्भोक्त्तृत्वं सशरीरत्वकृतम्, अपि तु पुण्यपापरूपकर्मकृतम्। \"न ह वै सशरीरस्य\" इत्यपि कर्मारब्धदेहविषयम्, \"स एकधा भवति त्रिधा भवति\" \"स यदि पितृलोककामो भवति\" \"स तत्र पर्येति जक्षत् क्रीडन् रममाणः\" इति कर्मबन्धविनिर्मुक्त्तस्याविर्भूतस्वरूपस्य सशरीरस्यैवापुरुषार्थगन्धाभावात्। अपहतपाप्मनस्तु परमात्मनः स्थूलसूक्ष्मरूपकृत्स्नजगच्छरीरत्वेऽपि कर्मसम्बन्धगन्धो नास्तीति नतरामपुरुषार्थगन्धप्रसङ्गः। लोकवत्- यथा लोके राजशासनानुवर्तिनां तदतिवर्तिनां च राजानुग्रहनिग्रहकृतसुखदुःखयोगेऽपि न शरीरित्वमात्रेण शासके राज्ञ्यपि शासनानुवृत्त्यतिवृत्तिनिमित्तसुखदुःखयोर्भोक्त्तृत्वप्रसङ्गः। यथाह द्रमिडभाष्यकारः \"यथा लोके राजा प्रचुरदन्दशूके घोरेऽनर्थसङ्कटेऽपि प्रदेशे वर्त्तमानो व्यजनाद्यवधूतदेहो दोषैर्न स्पृश्यते, अभिप्रेतांश्च लोकान् परिपालति भोगांश्च गन्धादीनविश्वजनोपभोग्यान् धारयति, तथाऽसौ लोकेश्वरो भ्रमत्स्वसामर्थ्य चामरो दोषैर्न स्पृश्यते, रक्षति च लोकान् ब्रह्मलोकादीन् भोगांश्चाविश्वजनोपभोग्यान् धारयति\" इति। मृत्सुवर्णादिवद्ब्रह्मस्वरूपपरिणामस्तु नैवाभ्युपगम्यते, अविकारत्वनिर्दोषादिश्रुतेः। यत्तु परैर्ब्रह्मकारणवादे भोक्त्तृभोग्यविभागाभावमाशङ्कय समुद्रफेनतरङ्गदृष्टान्तेन विभागप्रतिपादनपरं सूत्रं व्याख्यातम्, तदयुक्त्तम्; अन्तर्भावितशक्तयविद्योपाधिकाद्ब्रह्मणस्सृष्टिमभ्युपगच्छतामेवमाक्षेपपरिहारयोरसङ्गतत्वात्। कारणान्तर्गतशक्तयविद्योपाध्युपहितस्य भोक्त्तृत्वादुपाधेश्च भोग्यत्वात्। विलक्षणयोस्तयोः परस्परभावापत्तिर्हि न सम्भवति, स्वरूपपरिणामस्तु तैरपि नाभ्युपेयते \"न कर्माविभागादिति चेन्नानादित्वात्\" इति क्षेत्रज्ञानां तद्गतकमर्णां चानादित्वप्रतिपादनात्। स्वरूपपरिणामाभ्युपगमेऽपि भोक्त्तृभोग्याविभागाशङ्का कस्यचिदपि न जायते मृत्सुवर्णादिपरिणामरूपघटशरावकटकमुकुटादिविभागवद्भोक्त्तृभोग्यविभागोपपत्तेः। स्वरूपपरिणामे च ब्रह्मण एव भोक्त्तृभोग्यत्वापत्तिरिति पुनरप्यसामञ्जस्यमेव।।।इति भोक्त्रापत्त्यधिकरणम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.1.5 भोक्त्रापत्त्यधिकरणम्\nसर्वात्मभूतस्य परस्य ब्रह्मणः स्वशरीरभूताज्जीवान्निरतिशयानन्दस्वभावतया यो विभाग उक्तः, स किं विभागस्संभवति, उत नेति संशयः। न संभवतीति पूर्वः पक्षः। सर्वचिदचिद्वस्तुशरीरतया सशरीरत्वाद्ब्रह्मणः, सशरीरस्य च सुखदुःखयोर्भोक्तृत्वापत्तेः। तदापत्तिश्च \"न ह वै सशरीरस्य सतः प्रियाप्रिययोरपहतिरस्ति, अशरीरं वाव सन्तं न प्रियाप्रिये स्पृशतः\" इति श्रुतेः। राद्धान्तस्तु - स्यादेव विभागो जीवात्परस्याकर्मवश्यतया। न सशरीरत्वप्रयुक्तस्सुखदुःखयोगः; अपि तु शास्त्रवश्यतया तदतिवृत्तिकृतः; \"स एकधा भवति त्रिधा भवती\"त्यादिनाऽवगतशरीरस्य मुक्तस्य सशरीरस्याप्यशास्त्रवश्यतया निरस्तनिखिलदुःखत्वदर्शनात्। यथा लोके राजशासनवश्यानां तच्छासनातिवृत्तिनिमित्तदुःखान्वयेऽपि राज्ञः सशरीरस्यापि प्रकारान्तरेण साधर्म्येऽपि स्वशासनावश्यतया न तदतिवृत्तिकृतदुःखान्वयः। विभागः वैलक्षण्यम्। सूत्रमपि व्याख्यातम्। इति भोक्त्रापत्त्यधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.1.5 भोक्त्रापत्त्यधिकरणम्\nयदि चिदचिद्वस्तुशरीरकत्वेन ब्रह्मणोऽपि सशरीरत्वमिष्यते, तर्हि जीववत् सशरीरत्वेन ब्रह्मणोऽपि शरीरसंबन्धप्रयुक्तसुखदुःखभोक्तृत्वापत्ते- जवादविभागप्रसक्तिरिति चेत्; न । स्यादेव जीवाद्विभागो निरवद्यत्व- कल्याणगुणाकरत्वेन ब्रह्मणः । न हि सशरीरत्वप्रयुक्तम निष्टभो तत्वम् ; अपित्वन्यवश्यत्वकृतम् । यथा लोके राज्ञः सशरीरत्वेऽप्यनन्यवश्यस्य स्वाज्ञातिवृत्तिकृता निष्टभोक्तृत्वं नेतरसमानम् ॥"
                            }
                        ]
                    },
                    {
                        "verse_number": 6,
                        "original_text": "Adhikaraṇa 2.1.6 आरम्भणाधिकरणम् \nतदनन्यत्वमारम्भणशब्दादिभ्यः॥2.1.15॥\nभावे चोपलब्धेः॥2.1.16॥\nसत्वाच्चापरस्य॥2.1.17॥\nअसद्व्यपदेशान्नेति चेन्न धर्मान्तरेण वाक्यशेषाद्युक्तेः शब्दान्तराच्च॥2.1.18॥\nपटवच्च॥2.1.19॥\nयथा च प्राणादिः॥2.1.20॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.1.6 आरम्भणाधिकरणम् \n\"असदिति चेन्न प्रतिषेधमात्रत्वात्\" इत्यादिषु कारणभूताद्ब्रह्मणः कार्यभूतस्य जगतोऽनन्यत्वमभ्युपगम्य ब्रह्मणो जगत्कारणत्वमुपपादितम्, इदानीं तदेवानन्यत्वमाक्षिप्य समाधीयते। तत्र काणादाः प्राहुः- न कारणात्कार्यस्यानन्यत्वं सम्भवति, विलक्षणबुद्धिबोध्यत्वात्, न खलु तन्तुपटमृत्पिण्डघटादिषु कायर्कारणविषया बुद्धिरेकरूपा। शब्दभेदाच्च, न हि तन्तवः पट इत्युच्यन्ते, पटो वा तन्तव इति। कार्यभेदाच्च, न हि मृत्पिण्डेनोदकमाह्रियते घटेन वा कुड्यं निर्मीयते। कालभेदाच्च, पूर्वकालञ्च कारणम्, अपरकालं च कार्यम्। आकारभेदाच्च, पिण्डाकारं कारणम्, कार्यं च पृथुबुध्नोदराकारम्, तथा सत्यामेव मृदि घटो नष्ट इति व्यवह्रियते। सङ्खयाभेदश्च दृश्यते बहवस्तन्तवः एकश्च पटः। कारकव्यापारवैयर्थ्यञ्च, कारणमेव चेत्कार्यं किं कारकव्यापारसाध्यं स्यात् ? सत्यपि कार्ये कार्योपयोगितया कारकव्यापारेण भवितव्यं चेत्, सर्वदा कारकव्यापारेण नोपरन्तव्यम्। सर्वस्य सर्वदा सत्त्वेन नित्यानित्यविभागश्च न स्यात्। अथ कार्यं सदेव पूर्वमनभिव्यक्त्तं कारकव्यापारेणाभिव्यज्यते, अतः कारकव्यापारार्थवत्त्वं नित्यानित्यविभागश्चोच्यते, तदसत्; अभिव्यक्त्तेरभिव्यक्तयन्तरापेक्षत्वेऽनवस्थानात्, अनपेक्षत्वे कार्यस्य नित्योपलब्धिप्रसङ्गात्, तदुत्पत्त्यभ्युपगमे चासत्कार्यवादप्रसङ्गात्। किञ्च कारकव्यापारस्याभिव्यञ्जकत्वे घटार्थेन कारकव्यापारेण करकादेरप्यभिव्यक्त्तिः प्रसज्यते, सम्प्रतिपन्नाभिव्यञ्जकभावेषु दीपादिष्वभिव्यङ्गयविशेषनियमादर्शनात्; न हि घटार्थमारोपितः प्रदीपः करकादीन्नाभिव्यनक्त्ति, अतोऽसतः कार्यस्योत्पत्तिहेतुत्वेनैव कारकव्यापारार्थवत्त्वम्, अतश्च सत्कार्यवादासिद्धिः। न च नियतकारणोपादानं सत एव कार्यत्वं साधयति, कारणशक्त्तिनियमादेव तदुपपत्तेः। नन्वसत् कार्यवादिनोऽपि कारकव्यापारो नोपपद्यते, प्रागुत्पत्तेः कार्यस्यासत्त्वात्, कार्यादन्यत्र कारकव्यापारेण भवितव्यम्; तत्रान्यत्वाविशेषात्तन्तुगतकारकव्यापारेण घटोत्पत्तिरपि प्रसज्यते, नैवम्; यत्कार्योत्पादनशक्त्तं यत्कारणम् तद्गतकारकव्यापारेण तत्कार्योत्पत्तिसिद्धेः। अत्राहुः- कारणादनन्यत्कार्यम्, न हि परमार्थतः कारणव्यतिरिक्त्तं कार्यं नाम वस्त्वस्ति; अविद्यानिबन्धनत्वात्सकलकार्यतद्य्ववहारयोः, अतो यथा कारणभूतात् मृद्द्रव्याद्घटादिषु विकारेषुपलभ्यमानाद्य्वतिरिक्त्तं घटशरावादिकार्यं व्यवहारमात्रालम्बनं मिथ्या, कारणभूतं मृद्द्रव्य मेव सत्यम् तथा निर्विशेषसन्मात्रात् कारणभूताद्ब्रह्मणोऽन्योऽहङ्कारादिव्यवहारालम्बनः कृत्स्नः प्रपञ्चो मिथ्या, कारणभूतं सन्मात्रं ब्रह्मैव सत्यम्; तस्मात्कारणव्यतिरिक्त्तं कार्यं नास्तीति कारणादनन्यत्कार्यम्। न च वाच्यं शुक्त्तिकारजतादीनामिव घटादिकार्याणामसत्यत्वाप्रसिद्धेर्दृष्टान्तानुपपत्तिरिति; यतस्तत्रापि युक्तया मृद्द्रव्यमात्रमेव सत्यतया व्यवस्थाप्यते, तदतिरिक्त्तं तु युक्तया बाध्यते, का पुनरत्र युक्त्तिः, मृद्द्रव्यमात्रस्यानुवर्त्तमानत्वं तदतिरिक्त्तस्य च व्यावर्तमानत्वम्। रज्जुसर्पादिषु ह्यनुवर्त्तमानस्याधिष्ठानभूतस्य रज्ज्वादेस्सत्यता व्यावर्त्तमानस्य च सर्पभूदलनाम्बुधारादेरसत्यता दृष्टा तथाऽनुवर्त्तमानमधिष्ठानभूतं मृद्द्रव्यमेव सत्यम् व्यावर्त्तमानास्तु घटशरावादयोऽसत्यभूताः। किञ्च सत आत्मनो विनाशाभावादसतश्च शशविषाणादेरुपलब्द्धयभावादुपलब्धिविनाशयोगि कार्यं सदसद्भयेमनिर्वचनीयमिति गम्यते। अनिर्वचनीयं च शुक्त्तिकारजतादिवन्मृषैव। तस्य चानिर्वचनीयत्वं प्रतीतिबाधाभ्यां सिद्धम्। किञ्च कार्यमुत्पादयन्मृदादिकारणद्रव्यं किमविकृतमेव कार्यमुत्पादयति ? उत किञ्चनविशेषमापन्नम् ? न तावदविकृतमुत्पादयति सर्वदोत्पादकत्वप्रसङ्गात्। नापि विशेषान्तरमापन्नम्, विशेषान्तरापत्तेरपि विशेन्तरापत्तिपूर्वकत्वेन भवितव्यम् तस्या अपि तथेत्यनवस्थानात्। अविकृतमेव देश कालनिमित्तविशेषसम्बन्धं कार्यमुत्पादयतीति चेन्न; देशादिविशेषसम्बन्धोऽपि ह्यविकृतस्य विशेषान्तरमापन्नस्य च पूवर्वन्न सम्भवति। न च वाच्यम् मृत्सुवर्णदुग्धादिभ्यो घटरुचकदध्यादीनामुत्पत्तिर्दृश्यते; शुक्त्तिकारजतादिवत् देशकालादिप्रतिपन्नोपाधौ बाधश्च न दृश्यते, अतः प्रतीतिशरणानां कारणात्कार्योत्पत्तिरवश्याश्रयणीयेति; विकल्पासहत्वात्- किं हेमादिमात्रमेव स्वस्तिकादेरारम्भकम्, उत रुचकादि, अथ रुचकाद्याश्रयो हेमादिः ? न तावद्धेमादिमात्रमारम्भकम्; हेमव्यतिरिक्त्तस्य कार्यस्याभावात्, स्वात्मानं प्रत्यात्मन आरम्भकत्वासम्भवाच्च। हेमव्यतिरिक्त्तं स्वस्तिकं दृश्यत इति चेत्- न, हेमव्यतिरिक्त्तं तत्, हेमप्रत्यभिज्ञानात्तदतिरिक्त्तवस्त्वन्तरानुपलब्धेश्च। बुद्धिशब्दान्तरादिभिर्वस्त्वन्तरत्वं साधितमिति चेन्न, अनिरूपितवस्त्ववलम्बनानां बुद्धिशब्दान्तरादीनां शुक्त्तिकारजतशब्दबुद्धयादिवत् भ्रान्तिमूलत्वेन वस्त्वन्तरसद्भावस्यासाधकत्वात्। नापि रुचकादि स्वस्तिकादेरारम्भकम्, स्वस्तिके हि रुचकं पट इव तन्तवो भवतापि नोपलभ्यते। नापि रुचकाश्रयभूतं हेम, रुचकाश्रयाकारेण हेम्नः स्वस्तिकेऽनुपलब्धेः, अतो मृदादिकारणातिरिक्त्तस्य कार्यस्यासत्यत्वदर्शनाद्ब्रह्मव्यतिरिक्त्तं कृत्स्नं जगत्कार्यत्वेन मिथ्याभूतम्, तदिदं ब्रह्मव्यतिरिक्त्तमिथ्यात्वसुखप्रतिपत्तये काल्पनिकमृदादिसत्यत्वमाश्रित्य कार्यस्यासत्यत्वं प्रतिपादितम्। परमार्थतस्तु मृत्सुवर्णादिकारणमपि घटरुचकादिकार्यवन्मिथ्याभूतम्, ब्रह्मकार्यत्वाविशेषात्। \"ऐतदात्म्यमिदं सर्वं तत्सत्यम्\" \"नेह नानास्ति किञ्चन\" \"मृत्योः स मृत्युमाप्नोति य इह नानेव पश्यति\" \"यत्र हि द्वैतमिव भवति तदितरं इतरं पश्यति\" \"यत्र त्वस्य सवर्मात्मैवाभूत्तत्केन कं पश्येत्\" \"इन्द्रो मायाभिः पुरुरूप ईयते\" इत्येवमेवादिभिः श्रुतिभिश्च ब्रह्मव्य तिरिक्त्तस्य मिथ्यात्वमवगम्यते। न चागमावगतार्थस्य प्रत्यक्षविरोधः शङ्कनीयः। यथोक्त्तप्रकारेण कार्यस्य सर्वस्य मिथ्यात्वावगमात् प्रत्यक्षस्य सन्मात्रविषयत्वाच्च, विरोधे सत्यप्यसम्भावितदोषस्य चरमभाविनः स्वरूपसद्भावादौ प्रत्यक्षाद्यपेक्षत्वेऽपि प्रमितौ निराकाङ्क्षस्य निरवकाशस्य शास्त्रस्य बलीयस्त्वात्; अतः कारणभूताद्ब्रह्मणोऽन्यत्सर्वं मिथ्या। न च प्रपञ्चमिथ्यात्वेन जीवमिथ्यात्वमाशङ्कनीयम्, ब्रह्मण एव जीवभावात्। ब्रह्मैव हि सर्वशरीरेषु जीवमावमनुभवति, \"अनेन जीवेनात्मनाऽनुप्रविश्य\" \"एको देवः सर्वभूतेषु गूढः\" \"एको देवो बहुधा निविष्टः\" \"एष सर्वेषु भूतेषु गूढोत्मा न प्रकाशते\" \"नान्योऽतोस्तिं द्रष्टा\" इत्येवमादिभ्यः। नन्वेकमेव ब्रह्म सर्वशरीरेषु जीवभावमनुभवतीति चेत् \"पादे मे वेदना शिरसि मे सुखम्\" इतिवत्सर्वशरीरेषु सुखदुःखप्रतिसन्धानं स्यात्, जीवेश्वरबद्धमुक्त्तशिष्याचार्यज्ञत्वाज्ञत्वादिव्यवस्था च न स्यात्। अत्र केचिदद्वितीयत्वं ब्रह्मणोऽभ्युपयन्त एवैवं समादधते- एकस्यैव ब्रह्मणः प्रतिबिम्बभूतानां जीवानां सुखित्वदुःखित्वादय एकस्यैव मुखस्य प्रतिबिम्बानां मणिकृपाणदर्पर्णादिषू-पलभ्यमानानामल्पत्वमहत्त्वमलिनत्व विमलत्वादिवत्तत्तदुपाधिवशाद्व्यवस्थाप्यन्ते। ननु \"अनेन जीवेनात्मनाऽनुप्रविश्य\" इत्यादिश्रुतेर्न जीवा ब्रह्मणो भिद्यन्त इत्युक्त्तम् सत्यं परमार्थतः, काल्पनिकं तु भेदमाश्रित्येयं व्यवस्थोच्यते। कस्य पुनः कल्पना ? न तावद्ब्रह्मणः, तस्य परिशुद्धज्ञानात्मनः कल्पनाशून्यत्वात्। नापि जीवानाम्, इतरेतराश्रयत्वप्रसङ्गात्, कल्पनाधीनो हि जीव भावः, जीवाश्रया च कल्पनेति। नैतदेवम्, अविद्याजीवभावयोर्बीजाङ्कुरन्यायेनानादित्वात्। किञ्च प्रासादनिगरणादिवदुपपन्न तैकवेषायां अवस्तुभूतायामविद्यायां नेतरेतराश्रयत्वादयो वस्तुदोषा अनवक्लृप्तिमावहन्ति। वस्तुतो ब्रह्माव्यतिरिक्त्तानां जीवानां स्वतो विशुद्धत्वेऽपि कृपाणादिगतमुखप्रतिबिम्बश्यामतादिवत् औपाधिकाशुद्धिसम्भवादविद्याश्रयत्वोपपत्तेः काल्पनिकत्वोपपत्तिः। प्रतिबिम्बगतश्यामतादिवज्जीवगताशुद्धिरपि भ्रान्तिरेव, अन्यथाऽनिर्म्मोक्षत्वप्रसङ्गात्। जीवानां भ्रमस्य प्रवाहानादित्वान्न तद्धेतुरन्वेषणीय इति। तदेतदविदिताद्वैतया थात्म्यानां भेदवादश्रद्धालुजनसबहुमानावलोकनलिप्साविजृम्भितम्। तथा हि; जीवस्याकल्पितस्वाभाविकरूपेणाविद्याश्रयत्वे ब्रह्मण एवाविद्याश्रयत्वमुक्त्तं स्यात्। तदतिरिक्त्तेन तस्मिन् कल्पितेनाकारेणाविद्याश्रयत्वे जडस्याविद्याश्रयत्वमुक्त्तं स्यात्। न खल्वद्वैतवादिनस्तदुभयव्यतिरिक्त्तमाकारमभ्युपगच्छन्ति। कल्पिताकारविशिष्टेन स्वरूपेणैवाविद्याश्रयत्वमिति चेत्, तन्न। स्वरूपस्य अखण्डैकरसस्याविद्यामन्तरेण विशिष्टरूपत्वसिद्धेः, अविद्याश्रयाकार एव हि निरूप्यते। किञ्च बन्धमोक्षादिव्यवस्थासिद्धयर्थं हि जीवाज्ञानवादाश्रयणम्, सा तु व्यवस्था जीवाज्ञानपक्षेऽपि न सिध्यति। अविद्याविनाश एव हि मोक्षः, तत्रैकस्मिन् मुक्त्ते अविद्याविनाशादितरेऽपि विमुच्येरन्। अन्यस्यामुक्त्तत्वादविद्या तिष्ठतीति चेत् तर्ह्येकस्याप्यमुक्त्तिः स्यात्, अविद्याया अविनष्टत्वात्। प्रतिजीवमविद्याभेदः कल्प्यते, तत्र यस्याविद्या विनष्टा स मोक्ष्यते, यस्य त्वविनष्टा स वत्स्यत इति चेत्- तन्न; प्रतिजीवमिति जीवभेदमाश्रित्य ब्रूषे, स जीवभेदः किं स्वाभाविकः उताविद्याकल्पितः ? न तावत् स्वाभाविकः, अनभ्युपगमात् भेदसिद्धयर्थस्य चाविद्याकल्पनस्य व्यर्थत्वात्। अथाविद्याकल्पितः तत्रेयं जीवभेदकल्पिकाऽविद्या किं ब्रह्मणः, उत जीवानाम् ? ब्रह्मण इति चेत् आगतोऽसि मदीयं मार्गम्। अथ जीवानां किमस्या जीवभेदक्लृप्तिसिद्धयर्थतां विस्मरसि। अथ प्रतिजीवं बद्धमुक्त्तव्यवस्थासिद्धयर्थं याः अविद्याः कल्प्यन्ते ताभिरेव जीवभेदोऽपीति मनुषे, जीवभेदसिद्धौ तास्सिद्धयन्ति तासु सिद्धासु जीवभेदसिद्धिरितीतरेतराश्रयत्वम्। न चात्र बीजाङ्कुरन्यायः सिद्धयति, बीजाङ्कुरेषु ह्यन्यदन्यद्बीजमन्यस्यान्यस्याङ्कुरस्योत्पादकम्, इह तु याभिरविद्याभिर्ये जीवाः कल्प्यन्ते तानेवाश्रित्य तासां सिद्धिरित्यशकनीयता। अथ बीजाङ्कुरन्यायेन पूर्वपूर्वजीवाश्रयाभिरविद्याभिरुत्तरोत्तरजीवकल्पनां मन्यसे, तथा सति जीवानां भङ्गुरत्वमकृताभ्यागमकृतविप्रणाशादिप्रसङ्गश्च; अत एव ब्रह्मणः पूर्वपूर्वजीवाश्रयाभिरविद्याभिरुत्तरोत्तरजीवभावकल्पनमित्यपि निरस्तम्। अविद्याप्रवाहेऽभ्युपगम्यमाने तत्तत्कल्पितजीवभावस्यापि तद्वत्प्रवाहानादिता स्यात्। न ध्रुवरूपता, आमो क्षाच्च जीवस्य ध्रुवत्वमिष्टं न सिद्धयेत्। यच्चोक्त्तं अविद्याया अवस्तुरूपत्वेनानुपपन्नतैकवेषाया नेतरेतराश्रयत्वादयो वस्तुदोषा अनवक्लृप्तिमावहन्तीति, तथा सति मुक्त्तान् परं च ब्रह्माश्रयेदविद्या; शुद्धविद्यास्वरूपत्वादशुद्धिरूपा न तत्र प्रसजतीति चेत् किमुपपत्त्यनुवर्त्तिन्यविद्या ? एवं तर्ह्युक्त्ताभिरुपपत्तिभिर्ज्जीवानपि नाश्रयेत्। किञ्च जीवाश्रयाया अविद्यायास्तत्त्वज्ञानोदयान्नाशे सति जीवो नश्येद्वा, न वा ? यदि नश्येत्स्वरूपोच्छित्तिलक्षणो मोक्षः स्यात्; नो चेदविद्यानाशेप्यनिर्मोक्षः, ब्रह्मस्वरूपव्यतिरिक्त्तजीवत्वावस्थानात्। यच्चोक्त्तं मणिकृपाणदर्पणादिषूपलभ्यमानमुखमलिनत्वविमलत्वादिवच्छुद्धयशुद्धयादिव्यवस्थोपपत्तिरिति। तत्रेदं विमर्शनीयम्; अल्पत्वमलिनत्वादय औपाधिका दोषाः कदा नश्येयुरिति। कृपाणाद्युपाध्यपगम इति चेत् किं तदाल्पत्वाद्याश्रयः प्रतिबिम्बं तिष्ठति वा, न वा ? तिष्ठतीति चेत् तत्स्थानीयस्य जीवस्यापि स्थितत्वादनिर्मोक्षप्रसङ्गः। नश्यति चेत् तद्वदेव जीवनाशात्स्वरूपोच्छित्तिलक्षणो मोक्षः स्यात्। किञ्च यस्य ह्यपुरुषार्थरूपदोषप्रतिभासः तस्य तदुच्छेदः पुरुषार्थः। तत्र किमौपाधिकदोषप्रतिभासो बिम्बस्थानीयस्य ब्रह्मणः,उत प्रतिबिम्बस्थानीयस्य जीवस्य, उतान्यस्य कस्यचित् ? आद्ययोः कल्पयोर्दृष्टान्तोऽयं न सङ्गच्छते, मुखस्य मुखप्रतिबिम्बस्य चाल्पत्वादिदोषप्रतिभासशून्यत्वात्, न हि मुखं तत्प्रतिबिम्बं वा चेतयते, ब्रह्मणो दोषप्रतिभासे ब्रह्माविद्याप्रसङ्गश्च। तृतीयोऽपि कल्पो न कल्पते जीवब्रह्मव्यतिरिक्त्तस्य द्रष्टुरभावात्। किञ्च अविद्याकल्प्यस्य जीवस्य कल्पकः क इति निरूपणीयम्। न तावदविद्या, अचेतनत्वात्। नापि जीवः, आत्माश्रयदोषप्रसङ्गात्, शुक्त्तिकारजतादिवदविद्याकल्प्यत्वाच्च जीवभावस्य, ब्रह्मैव कल्पकमिति चेत् ब्रह्माज्ञानमेवायतम्। किञ्च ब्रह्माज्ञानानभ्युपगमे किं ब्रह्म जीवान् पश्यति वा न वा ? न पश्यति चेत् ईक्षापूर्विका विचित्रसृष्टिर्नामरूपव्याकरणमित्यादि ब्रह्मणो न स्यात्। अथ पश्यति, अखण्डैकरसं ब्रह्म नाविद्यामन्तरेण जीवान् पश्यतीति ब्रह्माज्ञानप्रसङ्गः, अत एव मायाऽविद्याविभागवादोपि निरस्तः, अज्ञानमन्तरेण हि मायिनोऽपि ब्रह्मणो जीवदर्शित्वं न स्यात्। न च मायावी परानदृष्ट्वा मोहयितुमलम्। नापि माया मायाविनो दर्शनसाधनम्, दृष्टेषु परेषु तन्मोहनसाधनमात्रत्वात्तस्याः। अथ ब्रह्मणो माया तस्य जीवदर्शित्वं कुर्वती जीवमोहनस्य हेतुरिति मन्यसे तर्हि परिशुद्धस्याखण्डैकरसस्वप्रकाशस्य ब्रह्मणःपरदर्शनं कुवर्ती माया, मायाऽपरपर्याया अविद्यैव स्यात्। अथ मतम् विपरीतदर्शनहेतुरविद्या, माया तु मिथ्याभूतं ब्रह्मव्यतिरिक्त्तं मिथ्यात्वेनैव दर्शयन्ती न ब्रह्मणो विपरीतदर्शनहेतुः, अतस्तस्या नाविद्यात्वमिति। नैवम्, चन्द्रैकत्वे ज्ञायमाने द्विचन्द्रदर्शनहेतोरप्यविद्यात्वात्। यदि च ब्रह्म मिथ्यात्वेनैव स्वव्यतिरिक्त्तं जानाति, न तर्हि तन्मोहयति। न ह्यनुन्मत्तो मिथ्यात्वेन ज्ञातान् मोहयितुमीहते। अथापुरुर्षाथाऽपरमार्थदर्शनहेतुरविद्या, माया तु ब्रह्मणो नापुरुषार्थदर्शनहेतुः, अतोऽस्या नाविद्यात्वामिति मतम्। तन्न; द्विचन्द्रज्ञानस्य दुःखहेतुत्वाभावेनापुरुषार्थत्वाभावेऽपि तद्धेतुरविद्यैव, तन्निरसने च प्रयस्यन्ति; यदि च नापुरुषार्थदर्शनकरीमाया, तर्ह्यनुच्छेद्यतया नित्या ब्रह्मस्वरूपानुबन्धिनी स्यात्। अस्तु को दोष इति चेत्, द्वैतदर्शनमेव दोषः। \"यत्र हि द्वैतमिव भवति यत्र त्वस्य सर्वमात्मैवाभूत्तत्केन कं पश्येत्\" इत्याद्यद्वैतश्रुतयः प्रकुप्येयुः। परमार्थविषया अद्वैतश्रुतयः, मायायास्त्वपरमार्थत्वादविरोध इति चेत्, अपरिच्छिन्नानन्दैकस्वरूपस्य ब्रह्मणः अपरमार्थभूतमायादर्शनं तद्वत्ता च अविद्यामन्तरेण नोपपद्यते। किञ्च अपरमार्थभूतया नित्यया मायया किं प्रयोजनं ब्रह्मणः ? जीवमोहनमिति चेत्; अपुरुषार्थेन मोहनेन किं प्रयोजनम् ? क्रीडेति चेत्, अपरिच्छिन्नानन्दस्य किं क्रीडया ? परिपूर्णभोगानामेव क्रीडा पुरुषार्थत्वेन लोके दृष्टेति चेत्; नैवमिहोपपद्यते। न ह्यपरमार्थभूतैः क्रीडोपकरणैरपरमार्थतया प्रतिभासमानैर्निष्पन्नयाऽपरमार्थभूतया क्रीडया अपरमार्थभूतेन च तत्प्रतिभासेनानुन्मत्तानां क्रीडारसो निष्पद्यते। मायाश्रयतयाभिमतब्रह्मव्यतिरेकेणाविद्याश्रयस्य जीवस्य कल्पनाऽसम्भवश्च पूर्ववदेव द्रष्टव्यः, अतो ब्रह्मैवानाद्यविद्याशबलं स्वगतनानात्वं पश्यतीत्यद्वितीयत्वं ब्रह्मणोऽभ्युपयद्भिरभ्युपेतव्यम्।\nयत्तु बन्धमोक्षव्यवस्था नोपपद्यत इति, न तद्ब्रह्माज्ञानवादिनश्चोद्यम्, एकस्यैव ब्रह्मणोऽज्ञस्य स्वाज्ञाननिवृत्त्या मोक्ष्यमाणत्वात् बद्धमुक्त्तादिव्यवस्थाया एवाभावात् व्यवह्रियमाणायाश्च बद्धमुक्त्तशिष्याचार्यादिव्यवस्थायाः काल्पनिकत्वात्स्वप्नदर्शिन इव चैकस्यैवाविद्यया सर्वकल्पनोपपत्तेः, स्वप्नदृशा ह्येकेन दृष्टाः शिष्याचार्यादयः तदविद्याकल्पिता एव; अत एव बह्वविद्याकल्पनमपि न युक्त्तिमत्। पारमार्थिकी बन्धमोक्ष व्यवस्था स्वपरव्यवस्था च जीवाज्ञानवादिनापि नाभ्युपेयते। अपारमार्थिकी त्वेकस्यैवाविद्ययोपपद्यते, प्रयोगश्चबन्धमोक्षव्यवस्थाः स्वपरव्यवस्थाश्च स्वाविद्याकल्पिताः, अपारमार्थिकत्वात्, स्वप्नदृष्टव्यवस्थावदिति। शरीरान्तराण्यपि मयैवात्मवन्ति, शरीरत्वात्, एतच्छरीरवत्। शरीरान्तराण्यपि मदविद्याकल्पितानि शरीरत्वात् कार्यत्वात् जडत्वात् कल्पितत्वाद्वा, एतच्छरीरवत्। विवादाध्यासितं चेतनजातमहमेव, चेतनत्वात्, यदनहं तदचेतनं दृष्टम्, यथा घटः, अतः स्वपरविभागो बद्धमुक्त्तशिष्याचार्यादिव्यवस्थाश्चैकस्याविद्याकल्पिताः। द्वैतवादिनापि बद्धमुक्त्तव्यवस्थादुरुपपादा; अतीतानां कल्पानामानन्त्यादेकैकस्मिन् कल्पे एकैकमुक्त्तावपि सर्वेषां मोक्षसम्भवादमुक्त्तानुपपत्तेः। अनन्तत्वादात्मनाममुक्त्ताश्च सन्तीति चेत्, किमिदमनन्तत्वम् ? असङ्खयेयत्वमिति चेन्न; भूयस्त्वादल्पज्ञैरसङ्खयेयत्वेपीश्वरस्य सर्वज्ञस्य सङ्खयेया एव। तस्याप्यशक्यत्वे सर्वज्ञत्वं न स्यात्; आत्मना निस्सङ्खयत्वादीश्वरस्या विद्यमानसङ्खयावेदनाभावो नासावर्ज्ञ्यमावहतीति चेत्, भिन्नत्वे सङ्खयाविधुरत्वं नोपपद्यते। आत्मनः सङ्खयावन्तः, भिन्नत्वात्; माषसर्षपघटपटादिदिवत्। भिन्नत्वे चात्मानं घटादिवज्जडत्वमनात्मत्वं क्षयित्वं च प्रसज्यते। ब्रह्मणश्चानन्तत्वं न स्यात्। अनन्तत्वं नामपरिच्छेदरहितत्वम्। भेदवादे च वस्त्वन्तराद्विलक्षणत्वेन ब्रह्मणो वस्तुतः परिच्छेदरहितत्वं न शक्यते वक्त्तुम्, वस्त्वन्तरभाव एव हि वस्तुतः परिच्छेदः। वस्तुतः परिच्छिन्नस्य देशतः कालतश्चापरिच्छिन्नत्वं न युज्यते, वस्त्वन्तराद्विलक्षणत्वेन वस्तुतः परिच्छिन्ना एव घटादयो देशतः कालतश्च परिच्छिन्ना हि दृष्टाः, तथा सर्वे चेतनाः ब्रह्म च वस्तुतः परिच्छिन्नाः देशकालाभ्यामपि परिच्छिद्यन्ते। एवञ्च \"सत्यं ज्ञानमनन्तम्\" इत्यादिभिस्सर्वप्रकारपरिच्छेदरहितत्वं वदद्भिर्विरोधः। उत्पत्तिविनाशादयश्च जीवानां ब्रह्मणश्च प्रसज्येरन्, कालपरिच्छेद एव ह्युत्पत्तिविनाशभागित्वं, अतः एकस्यैवापरिच्छिन्नस्य ब्रह्मणोऽविद्याविजृम्भितं ब्रह्मादिस्तम्बपर्यन्तं कृत्स्नं जगत्; सुखदुःखप्रतिसन्धानव्यवस्थादयोऽपि स्वाप्नव्यवस्थावदविद्यास्वाभाव्यादुपपद्यन्ते; तस्मादेकमेव नित्यमुक्त्तस्वप्रका शस्वभावमनाद्यविद्या वशाज्जगदाकारेण विवर्तत इति परमार्थतो ब्रह्मव्यतिरिक्त्ताभावात्तदनन्यत्वं जगत इति।\nअत्रोच्यते- निर्विशेषस्वप्रकाशमात्रं ब्रह्मानाद्यविद्यातिरोहितस्वस्वरूपं स्वगतनानात्वं पश्यतीत्येतत् प्रकाशस्वरूपस्य निरंशस्य प्रकाशनिवृत्तिरूपतिरोधाने स्वरूपनाशप्रसङ्गेन तिरोधानासम्भवादिभ्यः सकलप्रमाणविरुद्धं स्ववचनविरुद्धं चेति पूर्वमेवोक्त्तम्। यत्पुनरुक्त्तं कारणव्यतिरिक्त्तं कार्यं युक्त्तिबाधितत्वेन शुक्त्तिकारजतादिवद्भ्रम इति, तदयुक्त्तम्; युक्त्तेरभावात्। यत्त्वनुवर्त्तमानस्य कारणमात्रस्य सत्यत्वं व्यावर्तमानानां घटशरावादिकार्याणामसत्यत्वमिति; तदप्यन्यत्र दृष्टस्यान्यत्र व्यावर्तमानता न बाधिकेत्यादिभिः पूर्वमेव परिहृतम्। यच्चोपलभ्यमानत्वविनाशित्वाभ्यां सदसदनिर्वचनीयत्वेन कार्यस्य मृषात्वमिति, तदसत्; उपलब्धिविनाशयोगो हि न मिथ्यात्वं साधयति, किन्त्वनित्यत्वम्, यद्देशकालसम्बन्धितया तदुपलब्धं तद्देशकालसम्बन्धितया बाधितत्वमेव हि तस्य मिथ्यात्वे हेतुः, देशान्तरकालान्तरसम्बन्धितयोपलब्धस्यान्यदेशकालसम्बन्धित्वेन बाधित्वं देशान्तरकालान्तरव्याप्तिमात्रं साधयति; न तु मिथ्यात्वम्। प्रतियोगश्च घटादिकार्यं सत्यम्, देशकालादिप्रतिपन्नोपाधावबाधितत्वात्, आत्मवत्। यच्चोक्त्तं कारणस्वरूपादविकृताद्विकृताच्च कार्योत्पत्तिर्न सम्भवतीति, तदसत्; देशकालादिसहकारिसमवहितात्कारणात्कार्योत्पत्तिसम्भवात्। तत्समवधानं च विकृतस्याविकृतस्य च न सम्भवतीति यदुक्त्तं, तदयुक्त्तम्; पूर्वमकृतस्यैव कालादिसमवधानसम्भवात्। अविकृतत्वाविशेषात्पूर्वमपि देशकालादिसमवधानं प्रसज्यत इति चेन्न; देशकालादिसमवधानस्य कारणान्तरायत्तस्यैतदायत्तत्वाभावात्; अतो देशकालादिसमवधानरूपविशेषमापन्नं कारणं कार्यमुत्पादयतीति न किञ्चिदवहीनम्। कारणस्य च कार्यं प्रत्यारम्भकत्वमबाधितं दृश्यमानं न केनापि प्रकारेणापह्नोतुं शक्यते। यत्तु हेमादिमात्रस्य रुचकादिकार्यस्यैतदाश्रयस्य वा हेमादेरारम्भकत्वं न समभवतीति, तदयुक्त्तम्; हेमादिमात्र स्यैव यथोक्त्तपरिकरयुक्त्तस्यारम्भकत्वसम्भवात्। न चारम्भकहेमव्यतिरिक्त्तं कार्यं न दृश्यत इति वक्त्तुं शक्यम्, हेमातिरिक्त्तस्य स्वस्तिकस्य दर्शनात् बुद्धिशब्दान्तरादिभिर्वस्त्वन्तरस्य साधितत्वाच्च। न चायं शुक्त्तिकारजतादिवद्भ्रमः, उत्पत्तिविनाशयोरन्तराल उपलभ्यमानस्य तद्देशकालसम्बन्धितया बाधादर्शनात्। न चास्या उपलब्धेर्बाधिका काचिदपि युक्त्तिर्दृश्यते, प्रागनुपलब्धस्वस्तिकोपलब्धिवेलायामपि हेमप्रत्यभिज्ञा स्वस्तिकाश्रयतया हेम्नोऽप्यनुवृत्तेरविरुद्धा, श्रुतिभिस्तु प्रपञ्चमिथ्यात्वसाधनं पूर्वमेव निरस्तम्। यच्चान्यदत्र प्रत्यक्षाविरोधादि प्रतिवक्त्तव्यं तदपि सर्वं पूर्वमेव सूक्त्तम्। यच्चोक्त्तम्- एकेनात्मना सर्वाणि शरीराण्यात्मवन्तीति, तससत्; एकस्यैव सर्वशरीरप्रयुक्त्तसुखदुःखप्रतिसन्धानप्रसङ्गात्। सौभरिप्रभृतिषु ह्यात्मैकत्वेनाऽनेकशरीरप्रयुक्त्तसुखादिप्रतिसन्धानमेकस्य दृश्यते। न चाहमर्थस्य ज्ञातृत्वात्तद्भेदात्प्रतिसन्धानाभावो नात्मभेदादिति वक्त्तुं शक्यम्; आत्मा ज्ञातैव, स चाहमर्थ एव, अन्तःकरणभूतस्त्वहङ्कारो जडत्वात्करणत्वाच्च शरीरेन्द्रियादिवन्न ज्ञातेत्यु पपादितत्वात्। यच्च शरीरत्वजडत्वकार्यत्वकल्पितत्वैः सर्वशरीराणामेकस्य अविद्याकल्पितत्वमुक्त्तम्, तदपि सर्वशरीराणामविद्याकल्पितत्वस्यैवाभावादयुक्त्तम्। तदभावश्चाबाधितस्य सत्यतोपपादनात्। यच्च चेतनादन्यस्य जडत्वदर्शनात्सर्वचेतनानामनन्यत्वमुक्त्तं तदपि सुखदुःखव्यवस्थया भेदोपपादनादेव निरस्तम्। यत्तु मयैवात्मवन्ति मदविद्याकल्पितान्यहमेव सर्वं चेतनजातमित्यहमर्थस्यैक्यमुपपादितम् तदज्ञातस्वसिद्धान्तस्य भ्रान्तिजल्पितम्; अहं त्वमाद्यथर्विलक्षणं चिन्मात्रं ह्यात्मा त्वन्मते। किञ्च निर्विशेषचिन्मात्रातिरेकि सर्वं मिथ्येति वदतो मोक्षार्थश्रवणादिप्रयत्नो निष्फलः, अविद्याकार्यत्वात्; शुक्त्तिकाराजतादिषु रजताद्युपादानादिप्रयत्नवत्। मोक्षार्थप्रयत्नोऽपि व्यर्थः, कल्पिताचायर्ायत्तज्ञानकार्यत्वात् शुकप्रह्लादवामदेवादिप्रयत्नवत्। तत्त्वमस्यादिवाक्यजन्यज्ञानं न बन्धनिवर्तकम्, अविद्याकल्पितवाक्यजन्यत्वात्स्वयमविद्यात्मकत्वात्, अविद्याकल्पितज्ञात्राश्रयत्वात् कल्पिताचार्यायत्तश्रवणजन्यत्वाद्वा, स्वाप्नबन्धनिवत्तर्नवाक्यजन्यज्ञानवत्। किञ्च निर्विशेषचिन्मात्रं ब्रह्म मिथ्या, अविद्याकार्यज्ञानगम्यत्वात् अविद्याकल्पितज्ञात्राश्रयज्ञानगम्यत्वात् अविद्यात्मकज्ञानगम्यत्वाद्वा, यदेवं तत्तथा, यथा स्वाप्नगन्धर्वनगरादिः। न च निर्विशेषचिन्मात्रं ब्रह्म स्वयं प्रकाशते, येन न प्रमाणान्तरमपेक्षते। यत्त्वात्मसाक्षिकं स्वयं प्रकाशज्ञानं दृश्यते, तत्तु ज्ञेयविशेषसिद्धिरूपं ज्ञातृगतमेव दृश्यत इति पूर्वमेवोक्त्तम्। यानि च तस्य निविर्शेषत्वसाधकानि यौक्त्तिकानि ज्ञानान्युपन्यस्तानि तानि चानन्तरोक्त्तैरविद्याकार्यत्वादित्यादिभिरनुमानैर्निरस्तानि। न च निर्विशेषस्य चिन्मात्रस्याज्ञानसाक्षित्वमहङ्कारादि जगद्भ्रमश्चोपपद्यते साक्षित्वभ्रमादयोऽपि हि ज्ञातृविशेषगता दृष्टाः, न ज्ञप्तिमात्रगताः, न च तस्य प्रकाशत्वं स्वायत्तप्रकाशता वा सिध्यति; प्रकाशो हि कस्यचित्पुरुषस्य कञ्चनाथर्विशेषं प्रतिसिद्धिरूपो दृश्यते, तत एव हि तस्य स्वयम्प्रकाशतोपपद्यते भवद्भिरपि। न चातादृशस्य निर्विशेषस्य प्रकाशता सम्भवति।\nयः पुनः स्वगोष्ठीष्वपरमार्थादपि परमाथर्कार्यं दृश्यत इत्युद्घोषः सोऽपि, तानि कार्याणि सर्वाण्यबाधितकल्पानि व्यावहारिकसत्यानि; वस्तुतस्त्वविद्यात्मकान्येवेति स्वाभ्युपगमादेव निरस्तः। अस्माभिरपि सर्वत्रपरमार्थादेव कारणात्सर्वकार्योत्पत्तिमुपपादयद्भिः पूर्वमेव निरस्तः। न च त्वयैषामनुमानानां श्रुतिविरोधो वक्त्तुं शक्यते, श्रुतेरप्यविद्याकार्यत्वेनाविद्यात्मकत्वेन चोक्त्तदृष्टान्तेभ्यो विशेषाभावात्। यत्तु ब्रह्मणोऽपारमार्थिकज्ञानगम्यत्वेऽपि पश्चात्तनबाधादर्शनाद्ब्रह्म सत्यमेवेति, तदसत्; दुष्टकारणजन्यज्ञानगम्यत्वे निश्चिते सति पश्चात्तनबाधादर्शनस्याकिञ्चित्करत्वात्। यथा शून्यमेव तत्त्वमिति वाक्यजन्यज्ञानस्य पश्चात्तनबाधादर्शनेऽपि दोषमूलत्वनिश्चयादेव तदर्थस्यासत्यत्वम्। किञ्च \"नेह नानास्ति किञ्चन\" \"विज्ञानमानन्दं ब्रह्म\" इति विज्ञानमात्रातिरिक्त्तस्य कृत्स्नस्य वस्तुजातस्य निषेधकत्वेन सर्वस्मात् परत्वात्पश्चात्तनबाधादर्शनमुच्यते, शून्यमेव तत्त्वमिति तस्याप्यभावं वदतस्तस्मात्परत्वेन पश्चात्तनबाधो दृश्यते। सर्वशून्यत्वातिरेकिनिषेधासम्भवात्तस्यैव पश्चात्तनबाधादर्शनम्; दोषमूलत्वं तु प्रत्यक्षादीनां वेदान्तजन्मनः सर्वशून्यज्ञानस्याप्यविशिष्टम्; अतः सर्वं विज्ञानजातं पारमार्थिकज्ञातृगतम्; स्वयं च परमार्थभूतमर्थविशेषसिद्धिरूपम्; तत्र किञ्चित्, ज्ञानं दोषमूलम्; दोषश्च परमार्थः, किञ्चिच्च निर्दोषं पारमार्थिकसामग्रीजन्यमिति यावन्नाभ्युपेयते, न तावत्सत्यमिथ्यार्थव्यवस्था,लोकव्यवहारश्च सेत्स्यति। लोकव्यवहारो हि पारमार्थिको भ्रान्तिरूपश्च पारमार्थिकज्ञातृगतार्थविशेषसिद्धिरूपप्रकाशपूर्वकः, निर्विशेषसन्मात्रस्य तु पारमार्थिकस्याऽपारमाथिर्कस्य च प्रतिभासादेर्हेतुत्वासम्भवाल्लोकव्यवहारो न सम्भवति। यच्च तैर्निरधिष्ठानभ्रमासम्भवात् सर्वाध्यासाधिष्ठानस्य सन्मात्रस्य पारमार्थिकत्वमुक्त्तम्, तदपि दोषदोषाश्रयत्वज्ञातृत्वज्ञानानामपारमार्थ्येपि भ्रमोपपत्तिवदधिष्ठानापारमार्थ्येपि भ्रमोपपत्तेर्निरस्तम्। अथ अधिष्ठानापारमार्थ्ये न क्वचिद्भ्रमो दृष्ट इति सन्मात्रस्य पारमार्थिकत्वमवश्याश्रयणीयमिति मन्यसे हन्त तर्हि दोषदोषाश्रयत्वज्ञातृत्वज्ञानानामपारमार्थ्येऽपि न क्वचिद्भ्रमो दृष्ट इति दर्शनानुगुण्येन तेषामपि पारमार्थ्यमवश्याश्रयणीयमिति न कश्चिद्विशेषोऽन्यत्र तत्संरम्भात्। यत्तु भेदपक्षेऽप्यतीतकल्पानामानन्त्यात्सवर्ेषामात्मनां मुक्त्तत्वेन बद्धासम्भवाद्बद्धमुक्त्तव्यवस्था न सम्भवतीति; तदात्मानन्त्येन परिहृतम्। यत्त्वात्मनां भिन्नत्वे माषसर्षपघटपटादिवत्सङ्खयावत्त्वमवर्ज्जनीयमिति, तत्र घटादीनामप्यनन्तत्वात् दृष्टान्तः साध्यविकलस्स्यात्, दशघटाः सहस्रं माषा इति सङ्खयावत्त्वं दृश्यत इति चेत्- सत्यम् , तत्तु न घटादिस्वरूपगतम्, अपि तु देशकालाद्युपाधिमद्घटादिगतम्, तादृशं तु सङ्खयावत्त्वमात्मनामभ्युपगच्छामः। न च तावता सर्वमुक्त्तिप्रसङ्गः,आत्मस्वरूपानन्त्यात्। यत्तु आत्मनां भिन्नत्वे घटादिवज्जडत्वानात्मत्वक्षयित्वप्रसङ्ग इति, तदयुक्त्तम्; एकजातीयानां भेदस्य तज्जातीयानां जात्यन्तरीयत्वानापादकत्वात्। न हि घटादीनां भेदस्तेषां पटत्वमापादयति। यत्तु भिन्नत्वे वस्तुतः परिच्छेदाद्देशकालाभ्यामपि परिच्छेदो ब्रह्मणः प्रसज्यत इत्यनन्तत्वं ब्रह्मणो न सिद्ध्यतीति, तदयुक्त्तम्; वस्तुतः परिच्छिन्नानामपि देशकालपरिच्छेदस्य न्यूनाधिकभावेनानियमदर्शनात्; देशकालसम्बन्धेयत्तायाः प्रमाणान्तरायत्तनिर्णयत्वेन ब्रह्मणः सर्वदेशकालसम्बन्धस्यापि प्रमाणान्तरादापततो विरोधाभावात्। वस्तुतः परिच्छेदमात्रादपि सर्वप्रकारपरिच्छेदरहितत्वाभावादानन्त्यासिद्धिरिति चेत्, तद्भवतोऽप्यविद्याविलक्षणत्वं ब्रह्मणो अभ्युपेयतः समानम्; अतस्सतोऽविद्याविलक्षणत्वाभ्युपगमाद्ब्रह्मणोऽपि भिन्नत्वेन भेदप्रयुक्त्ता दोषास्सर्वे तवापि प्रसज्येरन्। यद्यविद्याविलक्षणत्वं नाभ्युपेयते; तर्ह्यविद्यात्मकत्वमेव ब्रह्म स्यात्।\n\"सत्यं ज्ञानमनन्तं ब्रह्म\" इति लक्षणवाक्यमपि तत एवापाथर्कं स्यात्। भेदतत्त्वानभ्युपगमे हि स्वपक्षपरपक्षसाधनदूषणादिविवेकाभावात्सर्वमसमञ्जसं स्यात्। आनन्त्यप्रसिद्धिश्च देशकालपरिच्छेदरहितत्वमात्रेण; न वस्तुतोऽपि परिच्छेदरहितत्वेन, तथाविधस्य शशविषाणायमानस्यानुपलब्धेः। भेदवादिनस्तु सर्वचिदचिद्वस्तुशरीरत्वेनब्रह्मणस्सर्वप्रकारत्वात्स्वतः परतोऽपि परिच्छेदो न विद्यते। तदेवं कारणाद्भिन्नस्य कायर्स्य सत्यत्वाद्ब्रह्मकार्यं कृत्स्नं जगद्ब्रह्मणोऽन्यदेव। इति प्राप्ते प्रचक्ष्महे - तदनन्यत्वमारम्भणशब्दादिभ्यः। तस्मात्- परमकारणाद्ब्रह्मणः, अनन्यत्वं जगतः आरम्भणशब्दादिभ्यः तदुपपादयद्भयोऽवगम्यते। आरम्भणशब्द आदिर्येषां वाक्यानाम्, तान्यारम्भणशब्दादीनि \"वाचारम्भणं विकारोनामधेयं मृत्तिकेत्येव सत्यम्\" \"सदेव सोम्येदमग्र आसीदेकमेवाद्वितीयं, तदैक्षत बहु स्यां प्रजायेयेति तत्तेजोऽसूजत\" \"अनेन जीवेनात्मनाऽनुप्रविश्य\" \"सन्मूलास्सोम्येमास्सर्वाः प्रजास्सदायतनाः सत्प्रतिष्ठाः ऐतदात्म्यमिदं सर्वं तत्सत्यं स आत्मा तत्त्वमसि श्वेतकेतो\" इत्येतानि; प्रकरणान्तरस्थान्यप्येवञ्जातीयकान्यत्राभिप्रेतानि। एतानि हि वाक्यानि चिदचिदात्मकस्य जगतः परस्माद्ब्रह्मणोऽनन्यत्वमुपपादयन्ति। तथा हि- \"स्तब्धोऽस्युत तमादेशमप्राक्ष्यो येनाश्रुतं श्रुतं भवत्यमतं मतमविज्ञातं विज्ञातम्\" इति कृत्स्नस्य जगतो ब्रह्मैककारणत्वम्, कारणात्कार्यस्यानन्यत्वं च हृदि निधाय कारणभूतब्रह्मविज्ञानेन कार्यभूतस्य सर्वस्य विज्ञाने प्रतिज्ञाते सति कृत्स्नस्य ब्रह्मैककारणतामजानता शिष्टेण \"कथं नु भगवःस आदेशः\" इत्यन्यज्ञानेनान्यज्ञातताऽसम्भवं चोदितो जगतो ब्रह्मैकारणतामुपदेक्ष्यन् लौकिकप्रतीतिसिद्धं कारणात्कायर्स्यानन्यत्वं तावत् \"यथा सोम्येकेन मृत्पिण्डेन सर्वं मृण्मयं विज्ञातं स्यात्\" इति दर्शयति। यथैकमृत्पिण्डारब्धानां घटशरवादीनां तस्मादनतिरिक्त्तद्रव्यतया तज्ज्ञानेन ज्ञाततेत्यर्थः। अत्र काणादवादेन कारणात् कार्यस्य द्रव्यान्तरत्वमाशङ्कय लोकप्रतीत्यैव कारणात्कार्यस्यानन्यतामुपपादयति \"वाचारम्भणं विकारो नामधेयं मृत्तिकेत्येव सत्यम्\" इति। आरभ्यते आलभ्यते स्पृश्यत इत्यारम्भणम्; \"कृत्यल्युटो बहुलम्\" इति कर्माणि ल्युट्। वाचा- वाक्पूर्वकेण व्यवहारेण हेतुनेत्यर्थः। घटेनोदकमाहरेत्यादि वाक्पूर्वको ह्युदकाहरणादिव्यवहारः, तस्य व्यवहारस्य सिद्धये तेनैव मृद्द्रव्येण पृथुबुध्नोदरत्वादिलक्षणो विकारः- संस्थानविशेषः तत्प्रयुक्त्तं च घट इत्यादि नामधेयम्, स्पृश्यते- उदकाहरणादिव्यवहारविशेषसिद्धयर्थं मृद्द्रव्यमेव संस्थानान्तरनामधेयान्तरभाग्भवति। अतो घटाद्यपि मृत्तिकेत्येव सत्यम्, मृत्तिकाद्रव्यमित्येव सत्यम्, प्रमाणेनोपलभ्यत इत्यर्थः, न तु द्रव्यान्तरत्वेन; अतस्तस्यैव मृद्धिरण्यादेर्द्रव्यस्य संस्थानान्तरभाक्तवमात्रेण बुद्धिशब्दान्तरादय उपपद्यन्ते, यथेकस्यैव देवदत्तस्यावस्थाभेदैः \"बालो युवा स्थविरः\" इति बुद्धिशब्दान्तरादयः कार्यविशेषाश्च दृश्यन्ते। यदुक्त्तं- सत्यामेव मृदि घटो नष्ट इति व्यवहारात्कारणादन्यत्कायर्मिति, तदुत्पत्तिविनाशादीनां कारणभूतस्यैव द्रव्यस्यावस्थाविशेषत्वाभ्युपगमादेव परिहृतम्। तत्तदवस्थस्यैकस्यैव तस्यैव द्रव्यस्य ते ते शब्दास्तानि तानि च कार्याणीति युक्त्तम्। द्रव्यस्य तत्तदवस्थत्वं कारकव्यापारायत्तमिति तस्यार्थवत्त्वम्। अभिव्यक्त्यनुबन्धीनि चोद्यानि तस्या अनभ्युपगमादेव परिहृतानि। उत्पत्त्यभ्युपगमेऽपि सत्कार्यवादो न विरुध्यते; सत एवोत्पत्तेः। विप्रतिषिद्धमिदमभिधीयते, पूर्वमेव सत्, तदुत्पद्यते चेति। अज्ञातोत्पत्तिविनाशयाथात्म्यस्येदं चोद्यम्; द्रव्यस्योत्तरोत्तरसंस्थानयोगः पूर्वपूर्वसंस्थानसंस्थितस्य विनाशः, स्वावस्थस्य तूत्पत्तिः, अतः सर्वावस्थस्य द्रव्यस्य सत्त्वात् सत्कार्यवादो न विरुध्यते। संस्थानस्यासत उत्पत्तावसत्कार्यवादप्रसङ्ग इति चेत् असत्कार्यवादिनोऽप्युत्पत्तेरनुतत्तिमत्त्वे सत्कार्यवादप्रसङ्गः। उत्पत्तिमत्त्वे चानवस्था। अस्माकं त्ववस्थानं पृथक्प्रतिपत्तिकार्ययोगानर्हत्वादवस्थावत एवोत्पत्त्यादिकं सर्वमिति निरवद्यम्। कपालत्वचूर्णत्वपिण्डत्वावस्थाप्रहाणेन घटत्वावस्थावदेकत्वावस्थाप्रहाणेन बहुत्वावस्था, तत्प्रहाणेनैकत्वावस्था चेति न कश्चिद्विरोधः। तथा \"सदेव सोम्येदमग्र आसीदेकमेवाद्वितीयम्\" इति, सदेवेदम् इदानीं विभक्त्तनामरूपत्वेन नानारूपं जगत् अग्रे नामरूपविभागाभावेनैकमेवासीत्, सर्वशक्त्तित्वेनाधिष्ठात्रन्तरासहतया अद्वितीयं चेत्यनन्यत्वमेवोपपादितम्। तथा \"तदैक्षत बहु स्यां प्रजायेय\" इति स्रक्ष्यमाणतेजःप्रभृतिविविधिविचित्रस्थिरत्रसरूपजगत्त्वेन आत्मनो बहुभवनं सङ्कल्प्य जगत्सर्गाभिधानात् कार्यभूतस्य जगतः परमकारणात्परस्माद्ब्रह्मणोऽनन्यत्वमव त्तिमत्त्व इति। अस्माकं त्विति- अपृथक्सिद्धधर्मतया पृथक् प्रतिपत्तिकार्यानर्हव्यतिरिक्त्तानाम् उत्पत्त्यादिकं पृथगपेक्षते, पृथक्प्रतिपत्तिकार्यानर्हधर्माः पृथगुत्पत्तिनिरपेक्षाः, अत एव ह्युत्पत्तेरुत्पत्त्वादिनैरपेक्ष्यम्; तस्मादपृथक्सिद्धधर्मास्तु स्वयं धर्मिण उत्पत्त्याद्यवस्थाभूता इत्यर्थः। अवस्थैव वस्तुन उत्पत्तिः, न त्ववस्थाया उत्पत्तिर्नामास्तीति स्वपक्षवैषम्यद्योतनार्थस्तुशब्दः। सङ्ख्याभेदं परिहरति - कपालत्वेति। सद्वारकत्वादविरोधः, कालभेदाच्चविरोध इत्यर्थः।\nएवं वाचारम्भणमित्यादिवाक्यस्यार्थ उक्त्तः। अथ सूत्रस्थादिशब्दोपात्तेषु वाक्येषु सदेवेत्यादिकं दार्ष्टान्तिकवाक्यं व्याचष्टे - तथेति। तथा अनन्यत्वमेवोपादितमित्यन्वयः। सच्छब्दः प्रमाणसम्बन्धार्हतां वदति। यद्वा ब्रह्म वदति। अन्यतरार्थत्वे अप्यनन्यपदार्थत्वं सिध्यति, सदेवेत्यवधारणेन कदाचिदसत्यत्वं व्यावर्तितम्। एकमेवेति नामरूपविभागाभाव उक्त्तः। अद्वितीयपदेनाधिष्ठात्रन्तरनिषेध इत्यर्थः। सदेवेत्यादिवाक्यस्थमिदंशब्दं व्याचष्टे - विभक्त्तनामरूपत्वेनेति। इदं जगत्सदेव चेत् कथं सृष्टयाद्युपपत्तिरित्यत्राह- अग्र इति। अद्वितीयपदं व्याचष्टे - सर्वशक्त्तित्वेनेति। एषां पदानामुक्त्तार्थपरत्वमेकविज्ञानेन सर्वविज्ञानप्रतिज्ञोपपादनार्थत्वादेवावगम्यते, न हि सजातीयविजातीयादिव्यावृत्त्या प्रतिज्ञोपपादनोपयोगः। एषां पदानामुक्त्तार्थैकपरत्वमुपरितनवाक्यैरप्युपपादयति- तथा तदैक्षतेति। सीयते। सच्छब्दवाच्यस्य परस्य ब्रह्मणः सर्वज्ञस्य सत्यसङ्कल्पस्य निरवद्यस्यैव सदेवेदमिति निर्द्देशार्हजगत्त्वम्, सच्छब्दवाच्यस्यैव जगतो नामरूपविभागाभावेनैकत्वमधिष्ठात्रन्तरनिरपेक्षत्वम्, पुनरपि तस्यैव विचित्रास्थिरत्रसरूपजगत्त्वेन बहुभवनसङ्कल्परूपेक्षणम् यथासङ्कल्पं सर्गश्च कथमुपपद्यत इत्याशङ्कयाह \"सेयं देवतैक्षत हन्ताहमिमास्तिस्रो देवताः अनेन जीवेनात्मनानुप्रविश्य नामरूपे व्याकरवाणीति तासां त्रिवृत्तं त्रिवृत्तम्\" इत्यादि। \"तिस्रो देवताः\" इति कृत्स्नमचिद्वस्तु निर्द्दिश्य स्वात्मकजीवानुप्रवेशेनैतद्विचित्रनामरूपभाक्करवाणीत्युक्त्तम्। अनेन जीवेनात्मना - मदात्मकजीवेन आत्मतया अनुप्रविश्यैतद्विचित्रनामरूपभाक्करवाणीत्यर्थः। स्वात्मनो जीवस्य चात्मतयाऽनुप्रवेशकृतं नामरूपभाक्तवमित्युक्त्तं भवति। \"तत्सृष्ट्वा तदेवानुप्राविशत् तदनुप्रविश्य सच्च त्यच्चाभवत्\" इति श्रुत्यन्तरेण स्पष्टम्, सजीवं जगत्परेण ब्रह्मणा आत्मतयाऽनुप्रविष्टमिति; तदेतत्कार्यावस्थस्य च कारणावस्थस्य च चिदचिद्वस्तुनः सकलस्य स्थूलस्य सूक्ष्मस्य च परब्रह्मशरीरत्वम्, परस्य च ब्रह्मण आत्मत्वमन्तर्यामिब्राह्मणादिषु सिद्धं स्मारितम्। अनेन पूर्वोक्त्ता शङ्का निरस्ता। अचिद्वस्तुनि सजीवे ब्रह्मण्यात्मतयाऽवस्थिते नामरूपव्याकरणवच नाच्चिदचिद्वस्तुशरीरकं ब्रह्मैव जगच्छब्दवाच्यमिति \"सदेवेदमग्र एकमेवासीत्\" इत्यादि सर्वमुपपन्नतरम्, शरीरभूतचिदचिद्वस्तुगताः सर्वे विकाराश्चापुरुषार्थाश्चेति ब्रह्मणो निरवद्यत्वं कल्याणगुणाकरत्वं च सुस्थितम्। तदेतत् \"अधिकं तु भेदनिर्देशात्\" इत्यनन्तरमेव वक्ष्यति। तथा \"ऐतदात्म्यमिदं सर्वम्\" इति कृत्स्नस्य चेतनाचेतनस्य ब्रह्मतादात्म्यमुपदिशति। तदेव च तत्त्वमसीति निगमयति। तथा प्रकरणान्तरस्थेष्वपि वाक्येषु \"सर्वं खल्विदं ब्रह्म\" \"आत्मनि खल्वरे दृष्टे श्रुते मते विज्ञात इदं सर्वं विदितम्\" \"इदं सर्वं यदयमात्मा\" \"ब्रह्मैवेदं सर्वम्\" इत्यनन्यत्वं प्रतीयते, तथाऽन्यत्वं च निषिध्यते \"सर्वं तं परादाद्योऽन्यत्रात्मनः सर्वं वेद\" \"नेह नानास्ति किञ्चन। मृत्योः स मृत्युमाप्नोति य इह नानेव पश्यति\" इति। तथा \"यत्र हि द्वैतमिव भवति तदितर इतरं पश्यति यत्र त्वस्य सर्वमात्मैवाभूत्तत्केन कं पश्येत्\" इत्यविदुषो द्वैतदर्शनं विदुषश्चाद्वैतदर्शनं प्रतिपादयदनन्यत्वमेव तात्त्विकमिति प्रतिपादयति। तदेवमारम्भणशब्दादिभ्यो जगतः परमकारणात्परस्माद्ब्रह्मणोऽनन्यत्वमुपपाद्यते। अत्रेदं तत्त्वम्- चिदचिद्वस्तुशरीरतया तत्प्रकारं ब्रह्मैव सर्वदा सर्वशब्दाभिधेयम्। तत्कदाचित्स्वस्मात् स्वशरीरतयापि पृथग्व्यपदेशानर्हसूक्ष्मदशापन्नचिदचिद्व स्तुशरीरम्, तत्कारणावस्थं ब्रह्म। कदाचिच्च विभक्त्तनामरूपव्यवहारार्हस्थूलदशापन्नचिदचिद्वस्तुशरीरम्, तच्च कार्यावस्थमिति कारणात्परस्माद्ब्रह्मणः कार्यरूपं जगदन्यत्, शरीरभूतचिदचिद्वस्तुनः शरीरिणो ब्रह्मणश्च कारणावस्थायां कार्यावस्थायां च श्रुतिशतसिद्धया स्वभावव्यवस्थया गुणदोषव्यवस्था च \"न तु दृष्टान्तभावात्\" इत्यत्रोक्त्ता। ये तु कार्यकारणयोरनन्यत्वं कार्यस्य मिथ्यात्वाश्रयणेन वर्णयन्ति; न तेषां कार्यकारणयोरनन्यत्वं सिध्यति सत्यमिथ्यार्थयोरैक्यानुपपत्तेः, तथा सति ब्रह्मणो मिथ्यात्वं जगतः सत्यत्वं वा स्यात्। ये च कार्यमपि पारमार्थिकमभ्युपयन्त एव जीवब्रह्मणोरौपाधिकमन्यत्वम्, स्वाभाविकं चानन्यत्वम्, अचिद्ब्रह्मणोस्तु द्वयमपि स्वाभाविकमिति वदन्ति; तेषामुपाधिब्रह्मव्यतिरिक्त्तवस्त्वन्तराभावान्निरवयवस्याखण्डितस्य ब्रह्मण एवोपाधिसम्बन्धाद्ब्रह्मस्वरूपस्यैव हेयाकारपरिणामाच्छक्त्तिपरिणामाभ्युपगमे शक्त्तिब्रह्मणोरनन्यत्वाच्च जीवब्रह्मणोः कर्मवश्यत्वापहतपाप्मत्वादिव्यवस्थावादिन्योऽचिद्ब्रह्मणोश्च परिणामापरिणामवादिन्यः श्रुतयो व्याकुली भवेयुः व्याकुप्येयुः।\nये पुनः निरस्तनिखिलभोक्त्तृत्वादिविकल्पविप्लवं सर्वशक्त्तियुक्त्तं सन्मात्रद्रव्यमेव कारणं ब्रह्म; तच्च प्रलयवेलायां शान्ताशेषसुखदुःखानुभवविशेषं स्वप्रकाशमपि सुषुप्तात्मवदचिद्विलक्षणमवस्थितम्, सृष्टिवेलायां मृत्तिकाद्रव्यमिव घटशरावादिरूपम्, समुद्र इव च फेनतरङ्गबुद्बुदादिरूपो भोक्त्तृभोग्यनियन्तृरूपेणांशत्रयावस्थमवतिष्ठते; अतो भोक्त्तृभोग्यनियन्तृत्वानि तत्प्रयुुक्त्ताश्च गुणदोषाः शरावत्वघटत्वमणिकत्ववत्तद्गतकार्यभेदवच्च व्यवतिष्ठन्ते; भोक्त्तृभोग्यनियन्तॄणां सदात्मनैकत्वं च घटशरीवमणिकादीनां मृदात्मनैकत्ववदुपपद्यते; अतस्सन्मात्रद्रव्यमेव सर्वावस्थावस्थितमिति ब्रह्मणोऽनन्यज्जगदातिष्ठन्ते; तेषां सकलश्रुति स्मृतीतिहासपुराणन्यायविरोधः सर्वा हि श्रुतयःसस्मृतीतिहासपुराणाः सर्वेश्वरेश्वरं सदैव सर्वज्ञं सर्वशक्त्तिं सत्यसङ्कल्पं निरवद्यं देशकालानवच्छिन्नानवधिकातिशयानन्दं परमकारणं ब्रह्म प्रतिपादयन्ति, न पुनरीश्वरादपि परमीश्वरांशि सन्मात्रम्। तथाहि \"सदेव सोम्येदमग्र आसीदेकमेवाद्वितीयम् तदैक्षत बहु स्यां प्रजायेयेति ब्रह्म वा इदमग्र आसीदेकमेव तदेकं सन्न व्यभवत् तच्छ्रेयोरूपमत्यसृजत क्षत्रं यान्येतानि देवक्षत्राणीन्द्रो वरुणः सोमो रुद्रः पर्ज्जन्यो यमो मृत्युरीशानः\" इति \"आत्मा वा इदमेकमेवाग्र आसीत् नान्यत्किञ्चन मिषत् स पेक्षत लोकान्नु सृजा इति\" \"एको ह वै नारायण आसीन्न ब्रह्मा नेशानो नेमेद्यावापृथिवी न नक्षत्राणि नापो नाग्निर्न सोमो न सूर्यः स एकाकी न रमते तस्य ध्यानान्तस्थस्य\" इत्यादिभिः परमकारणं सर्वेश्वरेश्वरो नारायण एवेत्यवगम्यते। सद्ब्रह्मात्मशब्दा हि तुल्यप्रकरणस्थास्तत्तुल्यप्रकरणस्थेन नारायणशब्देन विशेषितास्तमेवावगभयन्ति \"तमीश्वराणां परमं महेश्वरं तद्देवतानां परमं च दैवतम्। \"स कारणं करणाधिपाधिपो न चास्य कश्चिज्जनिता न चाधिपः इतीश्वरस्यैव कारणत्वं श्रूयते। स्मृतिरपि मानवी\" \"ततः स्वयम्भूर्भगवान्\" इति प्रकृत्य \"सोऽभिध्याय शरीरात्स्वात्सिसृक्षुर्विविधाः प्रजाः। अप एव ससर्जादौ तासु वीर्यमुपासृजत्\" इति। इतिहासपुराणान्यपि पुरुषोत्तममेव परमकारणमभिदधति \"नारायणो जगन्मूर्तिरनन्तात्मा सनातनः। स सिसृक्षुः सहस्रांशादसृजत्पुरुषान् द्विधा\" \"विष्णोः सकाशादुद्भूतं जगत्तत्रैव च स्थितम्\" इत्यादिषु। न चेश्वरः सन्मात्रमेवेति वक्त्तुं शक्यम्, तस्य तदंशत्वाभ्युपगमात्सविशेषत्वाच्च। न च तस्य ज्ञानानन्दाद्यनन्तकल्याणगुणयोगः कादाचित्क इति वक्त्तुं शक्यते, तेषां स्वाभाविकत्वेन सदातनत्वात्, \"परास्य शक्त्तिविर्विधैव श्रूयते स्वाभाविकी ज्ञानबलक्रिया च\" \"यः सर्वज्ञः सर्ववित्\" इत्यादिभ्यः। ज्ञानानन्दादिशक्त्तियोग एवास्य स्वाभाविक इति मा वोचः, शक्त्तिः स्वाभाविकी, ज्ञानबलक्रिया च स्वाभाविकीति पृथङ्निर्देशाल्लक्षणाप्रसङ्गाच्च। न च पाचकादिवत् \"सर्वज्ञ\" इत्यादिषु शक्त्तिमात्रे कृत्प्रत्यय इति वक्त्तुं शक्यम्, कृत्प्रत्ययमात्रस्य शक्त्तावस्मरणात्, \"शक्त्तौ हस्तिकवाटयोः\" इत्यादिषु केषाञ्चिदेव कृत्प्रत्ययानां शक्त्तिविषयत्वस्मरणात् पाचकादिषु त्वगत्या लक्षणा समाश्रीयते।\nकिञ्चईश्वरस्य तदंशविशेषत्वात्तस्य चांशित्वे तरङ्गात्समुद्रस्येवांशादंशिनोऽधिकत्वात् \"तमीश्वराणां परमं महेश्वरम्\" \"न तत्समश्चाभ्यधिकश्च दृश्यते\" इत्यादीनीश्वरविषयाणि परश्शतानि वचांसि बाध्येरन्। किञ्च सन्मात्रस्य सर्वात्मकत्वेंऽशित्वे चेश्वरस्य तदंशविशेषत्वात्तस्य सर्वात्मकत्वांशित्वोपदेशा व्याहन्येरन्। न हि मणिकात्मकत्वं तदंशत्वं वा घटशरावादेः। स्वांशेषु सर्वेषु सन्मात्रस्य पूर्णत्वेनेश्वरांशेऽपि तस्य पूर्णत्वात्तदात्मकानि तदंशाश्चेतराणि वस्तूनीति चेन्न; घटेऽपि सन्मात्रस्य पूर्णत्वादीश्वरस्यापि घटात्मकत्व तदंशत्वप्रसङ्गात्। न च सन्मात्रस्य घटोऽस्ति पटोऽस्तीति वस्तुधर्मतययाऽवगतस्य द्रव्यत्वं कारणत्वं वोपपद्यते; व्यवहारयोग्यता हि सत्त्वम्; विरोधिव्यवहारयोग्यता तद्य्ववहारयोग्यस्यासत्त्वम् द्रव्यमेव सदित्यभ्युपगमे क्रियादीनामसत्त्वप्रसङ्गः, क्रियादिषु काशकुशावलम्बनेनापिसर्वत्रेकरूपा सत्तादुरुपपादा। सदात्मना च सर्वस्याभिन्नत्वे सर्वज्ञत्वेन सर्वस्वभावप्रतिसन्धानात्सर्वगुणदोषसङ्करप्रसङ्गश्च पूर्वमेवोक्त्तः, अतो यथोक्त्तप्रकारमेवानन्यत्वम्।।\nअथोच्येत- एकस्यैवावस्थान्तरयोगेऽपि बुद्धिशब्दान्तरादयो बालत्वयुवत्वादिषु दृश्यन्ते; मृद्दारुहिरण्यादिषु द्रव्यान्तरत्वेऽपि दृश्यन्ते; तत्र मृद्घटादिषु कार्यकारणेषु बुद्धिशब्दान्तरादयोऽवस्थानिबन्धना एवेति कुतो निर्णीयत इति। तत्रोत्तरम् - कुण्डलादिकार्यसद्भावे च कारणभूतहिरण्यस्योपलब्धेः, \"इदं कुण्डलं हिरण्यम्\" इति हिरण्यत्वेन प्रत्यभिज्ञानादित्यर्थः। न चैवं हिरण्यादिषु द्रव्यान्तरेषु मृदादय उपलभ्यन्ते; अतो बालयुवादिवत्कारणभूतमेव द्रव्यमवस्थान्तरापन्नं कार्यमिति गीयते; द्रव्यान्तरवादिनाप्यभ्युपेतेनावस्थान्तरयोगेन बुद्धिशब्दान्तरादिषूपपन्नेष्वनुपलब्धद्रव्यान्तरकल्पनानुपपत्तेश्च। न च आजातिनिबन्धनेयं प्रत्यभिज्ञा, जात्याश्रयभूतद्रव्यान्तरानुपलब्धेः। एकमेव हेमजातीयं द्रव्यं कार्यकारणोभयावस्थं दृश्यते। न च द्रव्यभेदे समवायिकारणानुवृत्त्या कार्ये प्रतिसन्धानमिति वक्त्तुं शक्यम्, द्रव्यान्तरत्वे सत्याश्रयानुवृत्तिमात्रेण तदाश्रितद्रव्यान्तरे प्रतिसन्धानानुपपत्तेः। गोमयादिकार्ये वृश्चिकादौ गोमयादिप्रतिसन्धानं न दृश्यत इति चेन्न; तत्राप्याद्यकारणभूतपृथिवीद्रव्यप्रत्यभिज्ञानात्। अग्निकार्ये धूमेऽग्निप्रत्यभिज्ञानं न दृश्यत इति चेत्- भवतु, न तत्र प्रत्यभिज्ञानम्; तथापि न दोषः, अग्नेर्निमित्तकारणमात्रत्वात्। अग्निसंयुक्त्तार्द्रेन्धनाद्धि धूमो जायते। गन्धैक्याच्चार्द्रेन्धनकार्यमेव धूमः, अतः कार्याभावे च तदेवेदमित्युपलब्धेर्बुद्धिशब्दान्तरादयोऽवस्थाभेदमात्रनिबन्धना इत्यवगम्यते। तस्मात्कारणादनन्यत्कार्यम्।। इतश्च - अपरस्य- कार्यस्य कारणे सत्त्वाच्च कारणात्कार्यस्यानन्यत्वम्। लोकवेदयोर्हि कार्यमेव कारणतया व्यपदिश्यते; यथा लोके \"सर्वमिदं घटशरावादिकं पूर्वाह्णे मृत्तिकैवासीत्\" इति; वेदे च \"सदेव सोम्येदमग्र आसीत्\" इति। यदुक्त्तं कारणे कार्यस्य सत्त्वं लोकवेदाभ्यामवगम्यत इति, तदयुक्त्तम्; असद्य्वपदेशात्- \"असदेवेदमग्र आसीत्\" \"असद्वा इदमग्र आसीत्\" \"इदं वाग्रे नैव किञ्चनासीत्\" इति; लोके च \"सर्वमिदं घटशरावादिकं पूर्वाह्णे नासीत्\" इति; अतो यथोक्त्तं नोपपद्यत इति चेत्- तन्न; धर्मान्तरेण तथा व्यपदेशात्। स खल्वसद्य्वपदेशस्तस्यैव कार्यद्रव्यस्य पूर्वकाले धमर्ान्तरेणसंस्थानान्तरेण; न भवदभिप्रेतेन तुच्छत्वेन। सत्त्वासत्त्वे हि द्रव्यधर्मावित्युक्त्तम्। तत्र सत्त्वधर्माद्धर्मान्तरमसत्त्वम्। इदंशब्दनिर्दिष्टस्य जगतः सत्त्वधर्मो नामरूपे; असत्त्वधर्मस्तु तद्विरोधिनी सूक्ष्मावस्था; अतो जगतो नामरूपयुक्त्तस्य तद्विरोधिसूक्ष्मदशापत्तिरसत्त्वम्। कथमिदमवगम्यते ? वाक्यशेषाद्युक्त्तेः शब्दान्तराच्च। वाक्यशेषस्तावत् \"इदं वा अग्रे नैव किञ्चनासीत्\" इत्यत्र \"तदसदेव सन्मनोऽकुरुत स्यामिति\" इति। अनेन वाक्यशेषगतेन मनस्कारलिङ्गेनासच्छब्दाथर्े तुच्छातिरिक्त्ते निश्चिते तदैकार्थ्यात् \"असदेवेदम्\" इत्यादिष्वप्यसच्छब्दस्यायमेवार्थ इति निश्चीयते। युक्त्तेश्च असत्त्वस्य धर्मान्तरत्वमवगम्यते; युक्त्तिर्हि सत्त्वासत्त्वे पदार्थधर्माववगमयति। मृद्द्रव्यस्य पृथुबुध्नोदराकारयोगो घटोऽस्तीति व्यवहारहेतुः, तस्यैव तद्विरोध्यवस्थान्तरयोगो घटो नास्तीतिव्यवहारहेतुः, तत्र कपालाद्यवस्थायास्तद्विरोधित्वेन सैव घटावस्थस्य नास्तीति व्यवहारहेतुः। न च तद्य्वतिरिक्त्तो घटाभावो नाम कश्चिदुपलभ्यते; न च तत्कल्प्यते, तावतैवाभाव व्यवहारोपपत्तेः। तथा शब्दान्तराच्च पूर्वकाले धर्मान्तरयोग एवावगम्यते। शब्दान्तरं च पूर्वोदाहृतं \"सदेव सोम्येदमग्र आसीत्\" इत्यादिकम्। तत्र हि \"कुतस्तु खलु सोम्येवं स्यात्\" इति तुच्छत्वमाक्षिप्य \"सदेव सोम्येदमग्र आसीत्\" इति स्थापितम्। \"तद्धेदं तर्ह्यव्याकृतमासीत् तन्नामरूपाभ्यां व्याक्रियत\" इति सुस्पष्टमुक्त्तम्। इदानीं कार्यस्य कारणादनन्यत्वे निदर्शनद्वयं द्वाभ्यां सूत्राभ्यां दर्शयति - यथा तन्तव एव व्यतिषङ्गविशेषभाजः पट इति नामरूपकार्यान्तरादिकं भजन्ते; तद्वद्ब्रह्मापि।। \nयथा च वायुरेक एव शरीरे वृत्तिविशेषं भचमानः प्राणापानादिनामरूपकार्यान्तराणि भजते; तद्वत् ब्रह्मैकमेव विचित्रस्थिरत्रसरूपं जगद्भवतीति परमकारणात्परस्माद्ब्रह्मणोऽनन्यत्वं जगतः सिद्धम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.1.6 आरम्भणाधिकरणम् \nकिं ब्रह्मकार्यं जगत् ब्रह्मणोऽन्यत्, उतानन्यदिति संशयः। अन्यदिति पूर्वः पक्षः, तथोपलब्धेः। न हि बुद्धिशब्दान्तरादयः कारणात्कार्यस्यानन्यत्वे कथंचिदुपपद्यन्ते; कारकव्यापारवैयर्थ्यं चानन्यत्वे। अतो वस्तुविरोधादनन्यत्वश्रुतयो लक्षणया नेयाः। राद्धान्तस्तु - \"वाचारम्भणं विकारो नामधेयं मृत्तिकेत्येव सत्यम्\", \"सदेव सोम्येदमग्र आसीदेकमेवाद्वितीयं, तदैक्षत बहु स्यां प्रजायेयेति तत्तेजोऽसृजत\", \"ऐतदात्म्यमिदं सर्वं तत्सत्यं स आत्मा तत्त्वमसि श्वेतकेतो\", \"सर्वं खल्विदं ब्रह्म तज्जलानिति\", \"तद्धेदं तर्ह्यव्याकृतमासीत्तन्नामरूपाभ्यां व्याक्रियत\" इत्यादिश्रुतिशतसिद्धं कार्यस्य जगतः कारणाद्ब्रह्मणोऽनन्यत्वम्। न चात्र वस्तुविरोधगन्धः; कारणीभूतमृदादिद्रव्यस्यैव पृथुबुध्नोदराद्यवस्थान्तरापत्त्या बुद्धिशब्दान्तरादयोऽप्युपपद्यन्ते। तत एव कारकव्यापाराद्यर्थवत्त्वञ्च। एवं कारणस्यैव कार्यावस्थायामपि प्रत्यभिज्ञायमानस्यावस्थान्तरापत्त्यैव सर्वेषूपपन्नेषु अनुपलब्धद्रव्यान्तरकल्पना न संभवति। तस्मात् ब्रह्मकार्यं जगत् ब्रह्मणोऽनन्यदेव। सूत्रार्थस्तु - तस्मात् ब्रह्मणः, अनन्यत्वं कार्यस्य जगतः आरम्भणशब्दादिभ्यो वाक्येभ्यस्तदुपपादयद्भ्योऽवगम्यते, आरम्भणमिति शब्द आदिर्येषां पूर्वोक्तानां वाक्यानाम्, तान्यारम्भणशब्दादीनि; तान्यनन्यत्वमुपपादयन्ति। \nभावे चोपलब्धेः। घटादिकार्यभावे च तदेवेदं मृद्द्रव्यमित्थमवस्थितमिति कारणस्य उपलब्धेश्च कारणादनन्यत्वं कार्यस्य। यथा देवदत्तस्य बालत्वयुवत्वाद्यवस्थाविशिष्टस्यानन्यत्वम्॥  सत्वाच्चापरस्य। अपरस्य कार्यस्य कारणे सत्त्वाच्च कारणादनन्यत्कार्यम्। सर्वमिदं घटशरावादि कार्यं पूर्वाह्णे मृदेवासीदिति हि कारणे कार्यमुपलभ्यते। घटशरावादिसंस्थानसंस्थितमेव मृद्द्रव्यं पूर्वकाले पिण्डाकारमुपलब्धमित्यर्थः॥ \nअसद्व्यपदेशान्नेति चेन्न धर्मान्तरेण वाक्यशेषाद्युक्तेः शब्दान्तराच्च। \"असदेवेदमग्र आसीत्\", \"इदं वा अग्रे नैव किञ्चनासीत्\" इत्यादिषु कारणावस्थायां कार्यस्यासत्त्वव्यपदेशात् कारणे कार्यं सदित्येतन्नोपपद्यत इति चेन्न, सदिति व्यपदेशहेतुभूतनामरूपावस्थाविरोधिसूक्ष्मावस्थाख्यधर्मान्तरेण योगादसदिति व्यपदिश्यते। कथमिदमवगम्यते? वाक्यशेषाद्युक्तेश्शब्दान्तराच्च। वाक्यशेषस्तावत् - \"तदसदेव सन्मनोऽकुरुत स्याम्\" इति । असदिति व्यपदिष्टस्यैव मनस्कारप्रतिपादनेन असद्व्यपदेशो धर्मान्तरयोगादित्यवगम्यते। युक्तिश्च - धर्मान्तरयोगमेवासद्व्यपदेशहेतुम् अवगमयति। घटोऽस्ति घटो नास्तीति सदसद्व्यपदेशयोर्घटत्वकपालत्वयोः परस्परविरोधिधर्मयोरेव हेतुत्वे सिद्धे तदतिरिक्तानुपलब्धतुच्छत्वस्य हेतुत्वकल्पनानुपपत्तेः। तथा शब्दान्तरं च - \"सदेव सोम्येदमग्र आसीदि\"ति समानप्रकरणस्थमसच्छब्दं धर्मान्तरयोगनिमित्तमवगमयति॥ \nपटवच्च। यथा तन्तव एव व्यतिषङ्गविशेषभाजः पट इति नामरूपाभ्यां कार्यान्तरादिकं भजन्ते, तद्वद्ब्रह्मापि॥  यथा च प्राणादिः। यथा च वायुरेक एव शरीरे वृत्तिविशेषं भजमानः प्राणापानादिनामरूपकार्यान्तराणि भजते, तद्वद्ब्रह्मापीति तदनन्यत्वं जगतस्सिद्धम्। इति आरम्भणाधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.1.6 आरम्भणाधिकरणम् \nकारणभूताद्ब्रह्मणोऽनन्यत्वं कार्यभूतस्य जगतो वाचारम्भणशव्दादिभ्यो वाक्येभ्योऽवगम्यते \" वाचारम्भणं विकारो नामधेयं मृत्तिकेत्येव सत्यम् ” “ सदेव सोम्येदमग्र आसीदेकमेवाद्वितीयम् \" \" तदैक्षत बहु स्यां प्रजायेयेति \" \" ऐतदात्म्यमिदं सर्वम् \" \" तत्त्वमसि \" इत्यादिभ्यः ॥ घटादिकार्यभावे च ' तदेवेदं मृद्रव्यम्' इत्युपलब्धेश्व कारणा- दनन्यत्कार्यम् ॥ कार्यस्य कारणे सत्त्वाच्च तस्मादनन्यत्कार्यम् । 'घटशरावादिकं पूर्वे मृदेवासीत्' इति हि घटादिर्मृदात्मनोपलभ्यते असद्वयपदेशान्नेति चेन्न, धर्मान्तरेण वाक्य- शेषाद्युक्तेः शब्दान्तराच्च ॥१८ ॥\n\"इदं वा अग्रे नैव किंचनासीत् \" इति कार्यस्य तदानीमसत्त्व-व्यपदेशात् कारणे कार्यमसदिति चेत्; न । स्थूलत्व विरोधिसूक्ष्मत्वरूप- धर्मान्तरयोगादसत्त्वव्यपदेशः । कुतः ? \" तदसदेव सन्मनोऽकुरुत, स्याम्\" इति वाक्यशेषादवगम्यते । मनस्कारो हि विद्यमानस्यैव । युक्तिश्चासद्वय- पदेशो धर्मान्तरयोगनिमित्त इति गमयति । पिण्डत्वघटत्वक पालत्वादि- परस्परविरोधिभिर्भावरूपैर्धर्मैः 'घटः प्राङ् नासीत्, इदानीमस्ति, भविष्यति च' इति सदा विद्यमानस्यैव मृद्रव्यस्य ' ह्यसदादिव्यपदेशः । तथा शब्दान्तरं च–“ तद्धेदं तर्ह्यव्याकृतमासीत्\" इत्यादि ॥\nतन्तव एव संयोगविशेषभाजः पट इति नामान्तरादिकं भजन्ते । तद्वत् ब्रह्मापि ॥\nयथा च वायुरेक एव वृत्तिविशेषैः प्राणापानादिनामानि भजते, तथा ब्रह्मापीति तदनन्यत्वं जगतः ॥"
                            }
                        ]
                    },
                    {
                        "verse_number": 7,
                        "original_text": "Adhikaraṇa 2.1.7 इतरव्यपदेशाधिकरणम्\nइतरव्यपदेशाद्धिताकरणादिदोषप्रसक्तिः॥2.1.21॥\nअधिकं तु भेदनिर्देशात्॥2.1.22॥\nअश्मादिवच्च तदनुपपत्तिः॥2.1.23॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.1.7 इतरव्यपदेशाधिकरणम्\nजगतो ब्रह्मानन्यत्वं प्रतिपादयद्भिः \"तत्त्वमदि\" \"अयमात्मा ब्रह्म\" इत्यादिभिर्जीवस्यापि ब्रह्मानन्यत्वं व्यपदिश्यत इत्युक्त्तम्; तत्रेदं चोद्यते; यदीतरस्य जीवस्य ब्रह्मभावोऽमीभिर्वाक्यैर्व्यपदिश्यते तदा ब्रह्मणः सार्वज्ञ्यसत्यसङ्कल्पत्वादियुक्त्तस्यात्मनो हितरूपजगदकरणमहितरूपजगत्करणमित्यादयो दोषाः प्रसज्येरन्। आध्यात्मिकाधिदैविकाधिभौतिकानन्तदुः रवाकरं चेदं जगत्; न चेदृशे स्वानर्थे स्वाधीनो बुद्धिमान्प्रवर्तते। जीवाद्ब्रह्मणो भेदवादिन्यः श्रुतयो जगद्ब्रह्मणोरनन्यत्वं वदता त्वयैव परित्यक्त्ताः, भेदे सत्यनन्यत्वासिद्धेः। औपाधिकभेदविषया भेदश्रुतयः स्वाभाविकाभेदविषयाश्चाभेदश्रुतय इति चेत्- तत्रेदं वक्त्तव्यम्; स्वभावतः स्वस्मादभिन्नं जीवं किमनुपहितं जगत्कारणं ब्रह्म जानाति वा, न वा ? न जानाति चेत्सर्वज्ञत्वहानिः, जानाति चेत्- स्वस्मादभिन्नस्य जीवस्य दुःखं स्वदुःखमिति जानतो ब्रह्मणो हिताकरणाहितकरणादिदोषप्रसक्त्तिरनिवार्या। जीवब्रह्मणोरज्ञानकृतोभेदः, तद्विषया भेदश्रुतिरिति चेत्; तत्रापि जीवाज्ञानपक्षे पूर्वोक्त्तो विकल्पस्तत्फलं च तदवस्थम्। ब्रह्माज्ञानपक्षे स्वप्रकाशस्वरूपस्य ब्रह्मणोऽज्ञानसाक्षित्वं तत्कृतजगत्सृष्टिश्च न सम्भवति। अज्ञानेन प्रकाशस्तिरोहितश्चेत् तिरोधानस्य प्रकाशनिवृत्तिकरत्वेन प्रकाशस्यैव स्वरूपत्वात्स्वरूपनिवृत्तिरेवेति स्वरूपनाशादिदोषसहस्रं प्रागेवोदीरितम्; अत इदमसङ्गतं ब्रह्मणो जगत्कारणत्वम्। इति प्राप्तेऽभिधीयते -।। अधिकं तु भेदनिर्देशात्।। तुशब्दः पक्षं व्यावर्तयति; आध्यात्मिकादिदुःखयोगार्हात्प्रत्यगात्मनः अधिकम्- अर्थान्तरभूतं ब्रह्म। कुतः? भेदनिर्देशात्। प्रत्यगात्मनो हि भेदेन निर्द्दिश्यते परं ब्रह्म \"य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्माऽन्तर्याम्यमृतः\" \"पृथगात्मनां प्रेरितारं च मत्वा जुष्टस्ततस्तेनामृतत्वमेति\" \"स कारणं करणाधिपाधिपः तयोरन्यः पिप्पलं स्वाद्वत्त्यनश्रन्नन्योऽभिचाकशीति \"ज्ञाज्ञौ द्वावजावीशनीशौ\" \"प्राज्ञेनात्मना सम्परिष्वक्त्तः\" \"प्राज्ञेनात्मनाऽन्वारूढः\" \"अस्मान्मायी सृजते विश्वमेतत्तस्मिंश्चान्यो मायया सन्निरुद्धः\" \"प्रधानक्षेत्रज्ञपतिर्गुणेशः\" \"नित्यो नित्यानां चेतनश्चेतनानामेको बहूनां यो विदधाति कामान्\" योऽव्यक्त्तमन्तरे सञ्चरन् यस्याव्यक्त्तं शरीरं यमव्यक्त्तं न वेद योऽक्षरमन्तरे सञ्चरन् यस्याक्षरं शरीरं यमक्षरं न वेद (यो मृत्युमन्तरे सञ्चरन् यस्य मृत्युर्न वेद) एष सर्वभूतान्तरात्माऽपहतपाप्मा दिव्यो एको नारायणः\" इत्यादिभिः।।\nअश्मकाष्ठलोष्ठतृणादीनामत्यन्तहेयानां सततविकारास्पदानामचिद्विशेषाणां निरवद्यनिर्विकारनिखिलहेयप्रत्यनीककल्याणैकतानस्वेतरसमस्तवस्तुविलक्षणानन्तज्ञानान्दैकस्वरूपनानाविधानन्तमहाविभूतिब्रह्मस्वरूपैक्यं यथा नोपपद्यते तथा चेतनस्याप्यनन्तदुःखयोगार्हस्य खद्योत कल्पस्यापहतपाप्मेत्यादि वाक्यावगत सकलहेतयप्रत्यनीकानवधिका तिशयासङ्खयेय कल्याणगुणाकर ब्रह्मभावानुपपत्तिः। सामानाधिकरण्यनिर्देशः \"यस्यात्मा शरीरम्\" इत्यादिश्रुतेर्जीवस्य ब्रह्मशरीरत्वात् ब्रह्मणो जीवशरीरतया तदात्मत्वेनावस्थितेर्जीवप्रकारब्रह्मप्रतिपादनपरश्चैतदविरोधी, प्रत्युतैतस्यार्थस्योपपादकश्चेति \"अवस्थितेरिति काशकृत्स्नः\" इत्यादिभिरसकृदुपपादितम्। अतस्सर्वावस्थं ब्रह्म चिदचिद्वस्तुशरीरमिति सूक्ष्मचिदचिद्वस्तुशरीरं ब्रह्म कारणम्; तदेव ब्रह्म स्थूलचिदचिद्वस्तुशरीरं जगदाख्यं कार्यमिति जगद्ब्रह्मणोः सामानाधिकरण्योपपत्तिः जगतो ब्रह्मकार्यत्वम् ब्रह्मणोऽनन्यत्वम् अचिद्वस्तुनो जीवस्य च ब्रह्मणश्च परिणामित्वदुःखित्वकल्याणगुणाकरत्व स्वभावासङ्करस्सर्वश्रुत्यविरोधश्च भवति। \"सदेव सोम्येदमग्र आसीदेकमेव\" इत्यविभागावस्थायामप्यविद्युक्त्तजीवस्य ब्रह्मशरीरतया सूक्ष्मरूपेणावस्थानमवश्याभ्युपगन्तव्यम्, \"वैषम्यनैर्घृण्ये न सापेक्षत्वात्;\" \"न कर्माविभागादिति चेन्नानादित्वादुपपद्यते चाप्युपलभ्यते च\" इति सूत्रद्वयोदितत्वात्तदानीमपि सूक्ष्मरूपेणावस्तानस्य। अविभागस्तु नामरूपविभागाभावादुपपद्यते; अतो ब्रह्मकारणत्वं सम्भवत्येव। ये पुनरस्यैव जीवस्याविद्यावियुक्त्तावस्थामभिप्रेत्येवं भेदं वर्णयन्ति तेषामिदं सर्वमसङ्गतं स्यात्; न हि तदवस्थस्य सर्वज्ञत्वं सर्वेश्वरत्वं समस्तकारणत्वं सर्वात्मत्वं सर्वनियन्तृत्वमित्यादीनि सन्ति। अनेनैव रूपेण ह्याभिः श्रुतिभिः प्रत्यगात्मनो भेदः प्रतिपाद्यते; तस्य सर्वस्याविद्यापरिकल्पितत्वात्। तत्सर्वं ह्यविद्यापरिकल्पितं त्वन्मते। न चाविद्यापरिकल्पितस्याविद्यावस्थायां शुक्त्तिकारजतादिभेदवत्परस्परभेदोऽत्र सूत्रकारेण \"अधिकं तु भेदनिर्द्देशात्\" इत्यादिषु प्रतिपाद्यते; ब्रह्मजिज्ञासा कर्त्तव्येति जिज्ञास्यतया प्रक्रान्तस्य ब्रह्मणो जगज्जन्मादिकारणस्य वेदान्तवेद्यत्वम् तस्य च स्मृतिन्यायविरोधपरिहारश्च क्रियते; \"अपीतौ तद्वत्प्रसङ्गादसमञ्जसम्\" \"न तु दृष्टान्ताभावात्\" इति सूत्रद्वयमेतदधिकरणसिद्धमनुवदति; तत्र हि विलक्षणयोः कार्यकारणभावसम्भव एवाधिकरणार्थः। \"असदिति चेन्न प्रतिषेधमात्रत्वात्\" इति च पूर्वाधिकरणस्थमनुवदति।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.1.7 इतरव्यपदेशाधिकरणम्\nब्रह्मणो जगत्कारणत्वं संभवति, नेति संशयः। न संभवतीति पूर्वः पक्षः, \"अयमात्मा ब्रह्म\", \"तत्त्वमसी\"ति सामानाधिकरण्येन जीवो ब्रह्मेत्यवगमात्, जगत्सर्गस्य च जीवदुःखहेतुत्वात्, आत्महिताकरणादिदोषप्रसक्तेः सर्वज्ञस्य सत्यसङ्कल्पस्य ब्रह्मणो जगत्कारणत्वानुपपत्तेः। जीवपरयोर्भेदवादिन्यश्श्रुतयः, जगद्ब्रह्मणोरनन्यत्वं वदता त्वयैव परित्यक्ताः, भेदे सत्यनन्यत्वासिद्धेः। औपाधिकभेदविषयाः भेदश्रुतयः, स्वाभाविकाभेदविषया अभेदश्रुतयः इति चेत्; तत्रेदं वक्तव्यम्, स्वभावतः स्वस्मादभिन्नं जीवं किमनुपहितं जगत्कारणं ब्रह्म जानाति, न वा? न जानाति चेत्, सर्वज्ञत्वहानिः। जानाति चेत्, स्वस्मादभिन्नस्य जीवस्य दुःखं स्वदुःखमिति जानतो ब्रह्मणः हिताकरणाहितकरणादिदोषप्रसक्तिरनिवार्या। जीवब्रह्मणोरज्ञानकृतो भेदः, तद्विषया भेदश्रुतिरिति चेत्; तत्रापि जीवाज्ञानपक्षे पूर्वोक्तो दोषस्तत्फलं च तदवस्थमेव। ब्रह्माज्ञानपक्षे स्वप्रकाशस्वरूपस्य ब्रह्मणः अज्ञानसाक्षित्वं तत्कृतजगत्सृष्टिश्च न संभवति । अज्ञानेन प्रकाशस्तिरोहितश्चेत्; तिरोधानस्य प्रकाशनिवृत्तिकरत्वेन प्रकाशस्यैव स्वरूपत्वात्स्वरूपनिवृत्तिरेवेति स्वरूपनाशादिदोषा भाष्ये प्रपञ्चिताः । राद्धान्तस्तु - \"अस्मान्मायी सृजते विश्वमेतत्तस्मिंश्चान्यो मायया सन्निरुद्धः\", \"तयोरन्यः पिप्पलं स्वाद्वत्त्यनश्नन्नन्योऽभिचाकशीति\", \"प्रधानक्षेत्रज्ञपतिर्गुणेशः\", \"पृथगात्मानं प्रेरितारं च मत्वे\"त्यादिभिः प्रत्यगात्मनोऽर्थान्तरभूतं ब्रह्मेत्यवगमात्, जीवकर्मानुगुणतया जगत्सर्गस्य च ब्रह्मणो लीलाप्रयोजनत्वाज्जगत्कारणत्वं सम्भवत्येव । \"तत्त्वमस्या\"दिसामानाधिकरण्यनिर्देशः \"यस्यात्मा शरीरमि\"त्यादिश्रुतेर्जीवस्य ब्रह्मशरीरत्वात्तच्छरीरतया जीवप्रकारकब्रह्मप्रतिपादनपरः । सूक्ष्मचिदचिद्वस्तुशरीरं ब्रह्म कारणावस्थं, स्थूलचिदचिद्वस्तुशरीरं ब्रह्मैव कार्यावस्थमिति कार्यकारणयोरनन्यत्वम् । एवमपि शरीरभूतयोश्चिदचिद्वस्तुनोः शरीरिणो ब्रह्मणश्च दुःखित्वपरिणामित्वहेयप्रत्यनीकत्वकल्याणगुणाकरत्वस्वभावाः स्वरूपविवेकविषयश्रुतिसिद्धाः तथैव व्यवस्थिता इति ब्रह्मणो जगत्कारणत्वं सम्भवत्येव । सूत्रार्थस्तु - इतरव्यपदेशाद्धिताकरणादिदोषप्रसक्तिः - ब्रह्मण इतरः - जीवः। ब्रह्मणो जीवतया व्यपदेशात्, जीवस्य च दुःखित्वाद्धितरूपजगदकरणमहितरूपजगत्करणमित्यादिदोषप्रसक्तिर्ब्रह्मणः । अतो ब्रह्मणो जगत्कारणत्वं न सम्भवतीति॥\nअत उत्तरं पठति - अधिकं तु भेदनिर्देशात्। तुशब्दः पक्षव्यावृत्त्यर्थः। प्रत्यगात्मनोऽधिकम् - अर्थान्तरभूतं ब्रह्म। कुतः? भेदनिर्देशात्। \"स कारणं करणाधिपाधिपः\", \"प्रधानक्षेत्रज्ञपतिर्गुणेशः\", \"पृथगात्मानं प्रेरितारं च मत्वे\"त्यादिभिः प्रत्यगात्मनो जीवाद्ब्रह्मणो हि भेदो निर्दिश्यते॥  अश्मादिवच्च तदनुपपत्तिः। अश्मकाष्ठलोष्टतृणादेरचेतनस्येवानन्तदुःखाकरजीवस्य निरतिशयानन्दसत्यसङ्कल्पब्रह्मभावानुपपत्तिश्च । न केवलं भेदश्रुत्याऽर्थान्तरताऽवगम्यते, वस्त्वनुपपत्त्या चेत्यर्थः। जीवसामानाधिकरण्यनिर्देशः, \"यस्यात्मा शरीरमि\"त्यादिश्रुतिशतसिद्धजीवप्रकारकब्रह्मप्रतिपादनपर इति, \"अवस्थितेरिति काशकृत्स्न\" इत्यत्रैव प्रतिपादितः॥ इति इतरव्यपदेशाधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.1.7 इतरव्यपदेशाधिकरणम्\n\"तत्त्वमसि \" \"अयमात्मा ब्रह्म\" इति कार्यभूतस्य जीवस्य. ब्रह्मभावव्यपदेशात्तदनन्यत्वमुक्तम् । एवं तर्हि सर्वज्ञस्य सत्य संकल्पस्य ब्रह्मण आत्मनो हितरूपकार्यजगदकरणम्, 'अहितरूपकार्यकरणं चेत्यादिदोष- प्रसक्तिः ॥ नैतत् ; अधिकं तु भेदनिर्देशात् ॥ २२ ॥\nकार्यकारणयोरनन्यत्वेऽपि जीवस्वरूपात् ब्रह्मस्वरूपमर्थान्तरम् ।\n\"करणाधिपाधिपः \" \" विद्याविद्ये ईशते यस्तु सोऽन्यः \" इत्यादिभेदनि- र्देशात् । चिदचिद्वस्तुशरीरं ब्रह्मैव कारणावस्थं कार्यावस्थं चेति गुणदोषव्य- वस्थितिरिति \" न तु दृष्टान्तभावात्\" इत्युक्तम् । “यस्य पृथिवी शरीरम् \" \" यस्यात्मा शरीरम्\" इत्यादिश्रुतिशतसमधिगतं चिदचिद्वस्तु- शरीरकत्वम् ॥ अश्मादिवच्च तदनुपपत्तिः ॥ २३ ॥ अश्मकाष्ठलेोष्टतृणादेरचेतनस्येव जीवस्य \"अनीशया शोचति मुह्यमानः” इत्यादिनात्यन्तविसजातीयतयावगतस्य सर्वज्ञसत्यसंकल्पब्रह्मस्वरूपतानुपपत्तिः सिद्धैवेत्यर्थः॥"
                            }
                        ]
                    },
                    {
                        "verse_number": 8,
                        "original_text": "Adhikaraṇa 2.1.8 उपसम्हारदर्शनाधिकरणम्\nउपसंहारदर्शनान्नेति चेन्न क्षीरवद्धि॥2.1.24॥\nदेवादिवदपि लोके॥2.1.25॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.1.8 उपसम्हारदर्शनाधिकरणम्\nपरस्य ब्रह्मणः सर्वज्ञस्य सत्यसङ्कल्पस्य स्थूलसूक्ष्मावस्थसर्वचेतनाचेतनवस्तुशरीरतया सर्वप्रकारत्वेन सर्वात्मत्वं सकलेतरविलक्षणत्वं चाविरुद्धमिति स्थापितम्; इदानीं सत्यसङ्कल्पस्य परस्य ब्रह्मणः सङ्कल्पमात्रेण विचित्रजगत्सृष्टियोगो न विरुद्ध इति स्थाप्यते। ननु च परमिरशक्त्तीनां कारककलापोपसंहारसापेक्षत्वदर्शनेन सर्वशक्त्तेर्ब्रह्मणः कारककलापानुपसंहारेण जगत्कारणत्वविरोधः कथमाशङ्कयते ? उच्यते; लोके तत्तत्कार्यजननशक्त्तियुक्त्तस्यापि तत्तदुपकरणापेक्षित्वदर्शनात्सर्वशक्त्तियुक्त्तस्य परस्य ब्रह्मणोऽपि तत्तदुपकरणविरहिणः स्रष्टृत्वं नोपपद्यत इति कस्यचिन्मन्दधियः शङ्का जायत इति सा निराक्रियते। घटपटादिकारणभूतानां कुलालकुविन्दादीनां तज्जननसामर्थ्ये सत्यपि कानिचिदुपकरणान्युपसंहत्यैव जनयितृत्वं दृश्यते। तज्जननाशक्त्ताः कारककलापोपसंहारेऽपि जनयितुं न शक्नुवन्ति; शक्त्ताः पुनः कारककलापोपसंहारे जनयन्तीत्येतानेव विशेषः। ब्रह्मणोऽपि सर्वशक्त्तेः सर्वस्य जनयितृत्वं तदुपकरणानामनुपसंहारे नोपपद्यते, प्राक्सृष्टेश्चासहायत्वं \"सदेव सोम्येदमग्र आसीत्\" \"एको ह वै नारायण आसीत्\" इत्यादिषु पतीयते; अतः स्रष्टृत्वं नोपपद्यत इत्येवं प्राप्तम्। तदिदमाशङ्कते- उपसंहारदर्शनान्नेति चेदिति। परिहरति - न क्षीरवद्धीति। न सर्वेषां कार्यजननशक्त्तानामुपसंहारसापेक्षत्वमस्ति; यथा क्षीरजलादेर्दधिहिमजननशक्त्तस्य तज्जनने; एवं ब्रह्मणोऽपि स्वयमेव सर्वजननशक्त्तेः सर्वस्य जनयितृत्वमुपपद्यते। हीति प्रसिद्धवन्निर्द्देशश्चोद्यस्य मन्दताख्यापनाय। क्षीरादिष्वातञ्चनाद्यपेक्षा न दध्यादिभावाय; अपि तु शैध्य्रार्थं रसविशेषार्थं च।।\nयथा देवादयः स्वे स्वे लोके सङ्कल्पमात्रेण स्वापेक्षितानि सृजन्ति तथाऽसौ पुरुषोत्तमः कृत्स्नं जगत् सङ्कल्पमात्रेण सृजति। देवादीनां वेदावगतशक्त्तीनां दृष्टान्ततयोपादानम्, ब्रह्मणो वेदावकतशक्त्तेः सुखग्रहणायेति प्रतिपत्तव्यम्।। इति उपसंहारदर्शनाधिकरणम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.1.8 उपसम्हारदर्शनाधिकरणम्\nब्रह्मणो जगत्कारणत्वं सम्भवति न वेति संशयः। न सम्भवतीति पूर्वपक्षः - लोके कार्यजननसमर्थस्यापि वस्तुनः तत्तत्कार्यजनने अनेककारकोपसंहारदर्शनाद्विचित्रजगज्जननसमर्थस्यापि ब्रह्मणोऽसहायस्य जनयितृत्वानुपपत्तेः। राद्धान्तस्तु - क्षीरस्य दधिभावेऽनन्यापेक्षत्वदर्शनान्नानेककारकोपसंहारनियमो दृश्यत इति ब्रह्मणोऽनन्यापेक्षस्यैव कारणत्वं सम्भवत्येव। सूत्रमपि व्याख्यातम्। क्षीरवद्धीति प्रसिद्धवन्निर्देशः चोद्यमान्द्यपरः॥  देवादिवदपि लोके। यथा देवादयः स्वे स्वे लोके स्वापेक्षितानि स्वसङ्कल्पादेव सृजन्ति, तथा ब्रह्मापि । देवादेश्शास्त्रावसेयशक्तितया ब्रह्मतुल्यत्वेऽपि देवादिग्रहणं ब्रह्मणो विचित्रशक्तित्वस्य सुग्रहणायेति मन्तव्यम्॥ इति उपसंहारदर्शनाधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.1.8 उपसम्हारदर्शनाधिकरणम्\nकार्यनिर्वृत्तवनेककारकोपसंहारदर्शनात् ब्रह्मैकमेव जगत्कारणम् न भवेदिति चेन्न, क्षीरस्यैकस्यैव दधिभाववत् ब्रह्मणोपि तत् सम्भवति॥\nयथा देवादेः शस्त्रावगतशक्तेः स्वसंकल्पादेव स्वेस्वे लोके स्वापेक्षितनानारूपभावः, एवम् ब्रह्मणोपि शास्त्रावगतशक्तेः सर्वमुपपन्नम्॥"
                            }
                        ]
                    },
                    {
                        "verse_number": 9,
                        "original_text": "Adhikaraṇa 2.1.9 कृत्स्नप्रसक्त्यधिकरणम्\nकृत्स्नप्रसक्तिर्निरवयवत्वशब्दकोपो वा॥2.1.26॥\nश्रुतेस्तु शब्दमूलत्वात्॥2.1.27॥\nआत्मनि चैवं विचित्राश्च हि॥2.1.28॥\nस्वपक्षदोषाच्च॥2.1.29॥\nसर्वोपेता च तद्दर्शनात्॥2.1.30॥\nविकरणत्वान्नेति चेत्तदुक्तम्॥2.1.31॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.1.9 कृत्स्नप्रसक्त्यधिकरणम्\n\"सदेव सोम्येदमग्र आसीत्\" \"इदं वा अग्रे नैव किञ्चनासीत्\" \"आत्मा वा इदमेक एवाग्र आसीत्\" इत्यादिषु कारणावस्थायां ब्रह्मैकमेव निरवयवमासीदिति कारणावस्थायां निरस्तचिदचिद्विभागतया निरवयवं ब्रह्मैवासीत्दियुक्त्तम्; तदविभागमेकं निरवयवमेव ब्रह्म बहु स्यामिति सङ्कल्प्य आकाशवाय्वादिविभागं ब्रह्मादिस्तम्बपर्यन्तं क्षेत्रज्ञविभागं चाभवदिति चोक्त्तम्; एवं सति तदेव परं ब्रह्म कृत्स्नं कार्यत्वेनोपयुक्त्तमित्यभ्युपगन्तव्यम्। अथ चिदंशः क्षेत्रज्ञविभागविभक्त्तः, अचिदंशश्चाकाशादिविभागविभक्त्त इत्युच्यते, तदा \"सदेव सोम्येदमग्र आसीत् एकमेवाद्वितीयम्\" \"ब्रह्मैकमेव आत्मैक एव\" इत्येवमादयः कारणभूतस्य ब्रह्मणो निरवयवत्ववादिनः शब्दाः कुप्येयुः-बाधिता भवेयुः। यद्यपि सूक्षमचिदचिद्वस्तुशरीरं ब्रह्म कारणम्, स्थूलचिदचिद्वस्तुशरीरं ब्रह्मकायर्मित्यभ्युपगम्यते; तथापि शरीर्यंशस्यापि कार्यत्वाभ्युपगमादुक्त्तदोषो दुर्वारः, तस्य निरवयवस्य बहुभवनं च नोपपद्यते। कार्यत्वानुपयुक्त्तांशस्थितिश्च नोपपद्यते। तस्मादसमञ्जसमिवाभाति। अतो ब्रह्मकारणत्वं नोपपद्यते।। इत्याक्षिप्ते समाधत्ते - तुशब्द उक्त्तदोषं व्यावर्तयति। नैवमसामञ्जस्यम्; कुतः ? श्रुतेः- श्रुतिस्तावन्निरवयवत्वं ब्रह्मणस्ततो विचित्रसर्गं चाह, श्रौतेऽर्थे यथाश्रुति प्रतिपत्तव्यमित्यर्थः। ननु च श्रुतिरपि अग्निना सिञ्चेदितिवत्परस्परान्वयायोग्यमर्थं प्रतिपादयितुं समर्था; अत आह- शब्दमूलत्वादिति। शब्दैकप्रमाणकत्वेन सकलेतरवस्तुविसजातीयत्वादस्यार्थस्य विचित्रशक्त्तियोगो न विरुध्यत इति न सामान्यतो दृष्टं साधनं दूषणं वा अर्हति ब्रह्मा। किञ्च, एवम्- वस्त्वन्तरसम्बन्धिनो धर्मस्य वस्त्वन्तरे चारोपणे सति, अचेतने घटादौ धर्मास्तद्विसजातीये चेतने नित्ये आत्मन्यपि प्रसज्यन्ते। तदप्रसक्त्तिश्च भावस्वभाववैचित्र्यादित्याह- विचित्राश्च हीति। यथा अग्निजलादीनामन्योन्यविसातीयानामोष्ण्यादिशक्त्तयश्च विसजातीया दृश्यन्ते; तद्वल्लोकदृष्टविसजातीये परे ब्रह्मणि तत्रतत्रादृष्टः सहस्रशः शक्त्तयस्सन्तीति न किञ्चिदनुपपन्नम्। यथोक्त्तं भगवता पराशरेण \"निर्गुणस्याप्रमेयस्य शुद्धस्याप्यमलात्मनः। कथं सर्गादिकर्तृत्वं ब्रह्मणोऽभ्युपगम्यते\"। इति सामान्यदृष्टया परिचोद्य \"शक्त्तयः सर्वभावानामचिन्त्यज्ञानगोचराः। यतोऽतो ब्रह्मणस्तास्तु सर्गाद्या भावशक्त्तयः। भवन्ति तपतां श्रेष्ठ पावकस्य यथोष्णता\" इति। श्रुतिश्च \"किं स्विद्वनं क उ स वृक्ष आसीद्यतो द्यावापृथिवी निष्टतक्षुः। मनीषिणो मनसा पृच्छतेदुतद्यदध्यतिष्ठद्भुवनानि धारयन्। ब्रह्म वनं ब्रह्म स वृक्ष आसीद्यतो द्यावापृथिवी निष्टतक्षुः। मनीषिणो मनसा विब्रवीमि वो ब्रह्माध्यतिष्ठद्भुवनानि धारयन्\" इति। सामान्यतो दृष्टं चोद्यं सर्ववस्तुविलक्षणे परे ब्रह्मणि नावतरतीत्यर्थः।। \nइतश्च - स्वपक्षेप्रधानादिकारणवादे लौकिकवस्तुविसजातीयत्वाभावेन प्रधानादेर्लोकदृष्टा दोषास्तत्र भवे युरिति सकलेतरविलक्षणं ब्रह्मैव कारणमभ्युपगन्तव्यम्। प्रधानं च निरवयवम्; तस्य निरवयवस्य कथमिव महदादिविचित्रजगदारम्भ उपपद्यते। सत्त्वं रजस्तम इति तस्यावयवा विद्यन्त इति चेत् तत्रेदं विवेचनीयम् किं सत्त्वरजस्तमसां समूहः प्रधानम्; उत सत्त्वरजस्तमोभिरारब्धं प्रधानम् ? अनन्तरे कल्पे प्रधानं कारणमिति स्वाभ्युपगमविरोधः, स्वाभ्युपेतसङ्खयाविरोधश्च। समूहपक्षे च तेषां निरवयवत्वेन प्रदेशभेदमनपेक्ष्य संयुज्यमानानां न स्थूलद्रव्यारम्भकत्वसिद्धिः। परमाणुकारणवादेऽपि तथैव अणवो हि निरंशाः निष्प्रदेशाः प्रदेशभेदमनपेक्ष्य परस्परं संयुज्यमाना अपि न स्थूलकार्यारम्भाय प्रभवेयुः। सकलेतरवस्तुविसतीया परा देवता सर्वक्तयुपेता च। तथैव परां देवतां दर्शयन्ति हि श्रुतयः \"पराऽस्य शक्त्तिर्विविधैव श्रूयते स्वाभाविकी ज्ञानबलक्रिया च\" तथा \"अपहतपाप्मा विजरो विमृत्युर्विशोकोविजिघत्सोऽपिपासः\" इति सकलेतरविसजातीयतां परस्या देवतायाः प्रतिपाद्य \"सत्यकामः सत्यसङ्कल्पः\" इति सर्वशक्त्तियोगं प्रतिपादयन्ति। तथा \"मनोमयः प्राणशरीरो भारूपः सत्यकामः सत्यसङ्कल्प आकाशात्मा सर्वकर्मा सर्वकामः सर्वगन्धः सर्वरसः सर्वमिदमभ्यात्तो अवाक्यनादरः\" इति च।\nयद्यप्येकमेव ब्रह्म सकलेतरविलक्षणं सर्वशक्त्ति; तथापि \"न तस्य कार्यं करणं च विद्यते\" इति करणविरहिणस्तस्य न कायर्ारम्भः सम्भवतीति चेत्; तत्रोत्तरम्- \"शब्दमूलत्वात्\" \"विचित्राश्च हि\" इत्युक्त्तम्। शब्दैकप्रमाणकं सकलेतरविलक्षणं तत्तत्करणविरहेणापि तत्तत्कार्यसमर्थमित्यर्थः। तथा च श्रुतिः \"पश्यत्यचक्षुः स शृणोत्यकर्णः। अपाणिपादो जवनो ग्रहीता\" इत्येवमाद्या।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.1.9 कृत्स्नप्रसक्त्यधिकरणम्\nकृत्स्नप्रसक्तिर्निरवयवत्वशब्दकोपो वा। ब्रह्मणो जगत्कारणत्वं सम्भवति नेति संशयः। न सम्भवतीति पूर्वपक्षः, निरवयवस्य ब्रह्मणो जगदुपादानत्वे कृत्स्नस्य ब्रह्मणो जगदाकारेणोपयोगप्रसङ्गात्। तत्परिजिहीर्षया सावयवत्वाभ्युपगमे, \"सदेव सोम्येदमग्र आसीदेकमेवाद्वितीयमि\"त्यादिः कारणावस्थायां निरवयवत्ववाचिशब्दो बाध्येत। यद्यपि सूक्ष्मचिदचिद्वस्तुशरीरं ब्रह्म कारणं, स्थूलचिदचिद्वस्तुशरीरं ब्रह्म कार्यमित्यभ्युपगम्यते; तथापि शरीरांशस्यापि कार्यत्वाभ्युपगमात् कृत्स्नप्रसक्तिर्निरवयवत्वशब्दकोपो(बाधो) वा। राद्धान्तस्तु - सकलेतरविसजातीयं श्रुत्येकसमधिगम्यं सर्वशक्तियुक्तं ब्रह्म निरवयवमपि कार्यं च भवति अन्यच्च भवतीति परिमितशक्तिवस्तुचोद्यं न तत्र प्रसज्यते। यथा जातिवादिनो जातिरेकैवामूर्ताखण्डमुण्डादिष्वत्यन्तविलक्षणेषु अनन्तेष्वपि परिसमाप्यैव वर्तते, न तत्रेतरवस्तुचोद्यमिति। अतो ब्रह्मणः जगत्कारणत्वं सम्भवत्येव। सूत्रार्थस्तु - कृत्स्नप्रसक्तिर्निरवयवत्वशब्दकोपो वा - ब्रह्मकारणत्वे कृत्स्नस्य ब्रह्मणः कार्यत्वेनोपयोगप्रसङ्गः, निरवयवत्वात् । सावयवत्वे निरवयवत्वशब्दकोपो वा, निरवयवत्ववादिशब्दबाधप्रसङ्ग इत्यर्थः॥ \nश्रुतेस्तु शब्दमूलत्वात्। तुशब्दः पक्षव्यावृत्त्यर्थः। श्रुतेः - श्रुतिप्रामाण्यान्नैवं प्रसज्यते। शब्दमूलत्वात्, शब्दैकमूलत्वेन सकलेतरविसजातीयत्वादित्यर्थः॥ \nआत्मनि चैवं विचित्राश्च हि। आत्मनि चैवं - जीवात्मन्यचेतनधर्माप्रसक्तिश्चैवम्, अचेतनविसजातीयत्वादेवेत्यर्थः। विचित्राश्च हि - अचेतनेषु च विसजातीयेष्वग्निजलादिषु विचित्रा हि शक्तयो दृश्यन्ते । एवं परमात्मनश्चेतनाचेतनविसजातीयस्य विचित्राश्शक्तय उपपद्यन्ते॥ \nस्वपक्षदोषाच्च। प्रधानादिकारणपक्षे दोषाच्च ब्रह्मैव जगत्कारणम् । तत्र हि लौकिकवस्तुसजातीयत्वेन प्रधानादेरुक्तदोषोऽन्ये च प्रसज्येरन्॥ \nसर्वोपेता च तद्दर्शनात्। न केवलं सकलेतरविसजातीयत्वेन सर्वशक्त्युपेता परा देवतेत्युच्यते; तद्दर्शनाच्च, सर्वशक्तियोगश्रुतेरित्यर्थः। दर्शयतीति दर्शनं श्रुतिः । दर्शयति च श्रुतिस्सर्वशक्तियोगं, \"पराऽस्य शक्तिर्विविधैव श्रूयत\" इत्यादिका॥ \nविकरणत्वान्नेति चेत्तदुक्तम् । उक्तस्यार्थस्य द्रढिम्ने चोद्यपूर्वकं पूर्वोक्तं स्मारयति । विकरणत्वात् - करणविरहितत्वाद्ब्रह्म न कारणमिति चेत्, \"न तस्य कार्यं कारणं च विद्यत\" इति हि श्रूयते । तदुक्तम् - अत्र यद्वक्तव्यं तत्पूर्वमेवोक्तं, \"शब्दमूलत्वात्\", \"विचित्राश्च ही\"ति । अयमेव परिहारः - शब्दैकमूलत्वेन सकलेतरविसजातीयत्वाद्ब्रह्मणः, विसजातीयानां च शक्तिवैचित्र्यस्य लोकदृष्टत्वात्सर्वमुपपन्नमित्यर्थः॥ इति कृत्स्नप्रसक्त्यधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.1.9 कृत्स्नप्रसक्त्यधिकरणम्\nचिदचिद्वस्तुशरीरकं ब्रह्मैव कार्यकारणावस्थमिति ह्युक्तम् । तत्र ब्रह्मणः शरीरिणो निरवयवत्वेन कृत्स्नस्य ब्रह्मणः कार्यत्वेनोपयोगप्रसक्तिः । कार्यावस्थायामप्यंशान्तरेणावस्थितमिति' च पक्षे निरवयवत्व शब्दकोपः स्यात् । अतो ब्रह्म न कारणम् ॥\nपरिहरति-श्रुतेस्तु शब्दमूलत्वात् ॥ २७ ॥ श्रुतिप्रामाण्यान्नैवं प्रसज्यते । शब्दैकप्रमाणकत्वाद्ब्रह्मस्वरूपस्य सकले- तरप्रमाणावगतवस्तुविसजातीयत्वेन तत्रादृष्टशक्तियोगों ब्रह्मणो न विरुद्धः । अतः कार्यत्वेन कारणत्वेन च परिपूर्णस्यैवावस्थानं संभवति, यथा जाति- वादिनां जाते: खण्डमुण्डादिषु ॥\nजीवात्मनि चाचिद्धर्मविरोधिधर्मयोगो विसजातीयशक्तित्वादेव । अग्निजलादयोऽप्यचिद्विशेषा अन्योन्यविलक्षणा नियतशक्तयो विचित्रा दृश्यन्ते॥\nकृत्स्नप्रसक्त्यादि दोषो निरवयवेऽचित्सजातीये प्रधान एवेति ब्रह्मैव कारणम् ॥\n'परास्य शक्तिर्विविधैव श्रूयते \" इति श्रुतेः सर्वेशक्तियोगश्च देवताया अवगम्यते ॥\n\"न तस्य कार्ये करणं च विद्यते \" इति ब्रह्मणो विकरणत्वात् कारणत्वं नेति चेत्, तस्योत्तरं शब्दैकमूलत्वेन विसजातीयत्वादिति पूर्व- सूत्रोक्तमेव ॥"
                            }
                        ]
                    },
                    {
                        "verse_number": 10,
                        "original_text": "Adhikaraṇa 2.1.10 प्रयोजनवत्त्वाधिकरणम्\nन प्रयोजनवत्त्वात्॥2.1.32॥\nलोकवत्तु लीलाकैवल्यम्॥2.1.33॥\nवैषम्यनैर्घृण्ये न सापेक्षत्वात् तथा हि दर्शयति॥2.1.34॥\nन कर्माविभागादिति चेन्नानादित्वादुपपद्यते चाप्युपलभ्यते च॥2.1.35॥\nसर्वधर्मोपपत्तेश्च॥2.1.36॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.1.10 प्रयोजनवत्त्वाधिकरणम्\nयद्यपीश्वरः प्राक् सृष्टेरेक एव सन् सकलेतरविलक्षणत्वेन सर्वार्थशकितयुक्त्तः स्वयमेव विचित्रं जगत्स्रष्टुं शक्नोति; तथापीश्वरकारणत्वं न सम्भवति, प्रयोजनवत्त्वाद्विचित्रसृष्टेः, ईश्वरस्य च प्रयोजनाभावात्। बुद्धिपूर्वकारिणामारम्भे द्विविधं हि प्रयोजनं- स्वार्थः परार्थो वा। न हि परस्य ब्रह्मणः स्वभावत एवावाप्तसमस्तकामस्य जगत्सर्गेण किञ्चन प्रयोजनमनवाप्तमवाप्यते। नापि परार्थः, अवाप्तकामस्य परार्तता हि परानुग्रहेण भवति; न चेदृशगर्भजन्मजरामरणनरकादिनानाविधानन्तदुःखबहुलं जगत्करुणावान् सृजति, प्रत्युत सुखैकतानमेव जनयेज्जगत्करुणया सृजन्; अतः प्रयोजनताभावाद्ब्रह्मणः कारणत्वं नोपपद्यत इति।। एवं प्राप्ते प्रचक्ष्महे - अवाप्तसमस्तकामस्य परिपूर्णस्य स्वसङ्कल्पविकार्यविविधविचित्रचिदचिन्मिश्रजगत्सर्गे लीलैव केवलं प्रयोजनम्, लोकवत्। यथा लोके सप्तद्वीपा मेव मेदिनीमधितिष्ठतः सम्पूर्णशौर्यवीर्यपराक्रमस्यापि महाराजस्य केवललीलैकप्रयोजनाः कन्तुकाद्यारस्भादृश्यन्ते; तथैव परस्यापि ब्रह्मणः स्वसङ्कल्पमात्रावक२प्तजगज्जन्मस्थितिध्वंसादेर्लीलैव प्रयोजनमिति निरवद्यम्।।\nयद्यपि परमपुरुषस्य सकलेतरचिदचिद्वस्तुविलक्षणस्याचिन्त्यशक्त्तियोगात्प्राक्सृष्टेरेकस्य निरवयवस्यापि विचित्रचिदचिन्मिश्रजगत्सृष्टिः सम्भाव्येत, तथापि देवतिर्यङ्मनुष्यस्थावरात्मनोत्कृष्टमध्यमापकृष्टसृष्टया पक्षपातः प्रसृज्येत, अतिघोरदुःखयोगकरणान्नैर्घृण्यं चावर्जनीयमिति। तत्रोत्तरम्- न सापेक्षत्वादिति। न प्रसज्येयातां वैषम्यनर्घृण्ये, कुतः ? सापेक्षत्वात्- सृज्यमानदेवादिक्षेत्रज्ञकर्मसापेक्षत्वाद्विषमसृष्टेः। देवादीनां क्षेत्रज्ञानां देवादिशरीरयोगं तत्तत्कर्मसापेक्षं दर्शयन्ति हि श्रुतिस्मृतयः \"साधुकारी साधुर्भवति पापकारी पापो भवति पुण्यः पुण्येन कर्मणा भवति पापः पापेन कर्मणा\" तथा भगवता पराशरेणापि देवादिवैचित्र्यहेतुः सृज्यमानानां क्षेत्रज्ञानां प्राचीनकर्मशक्त्तिरेवेत्युक्त्तं \"निमित्तमात्रमेवासौ सृज्यानां सर्गकर्माणि। प्रधानकारणीभूता यतो वै सृज्यशक्त्तयः। निमित्तमात्रं मुक्तवैव नान्यत्किञ्चिदपेक्षते। नीयते तपतां श्रेष्ठ स्वशक्तया वस्तु वस्तुताम्\" इति। स्वशक्तयास्वकर्मणैव देवादिवस्तुताप्राप्तिरिति। प्राक्सृष्टेः क्षेत्रज्ञा नाम न सन्ति कुतः ? अविभागश्रवणात्, \"सदेव सोम्येदमग्र आसीत्\" इति; अतः तदानीं तदभावात्तत्कर्म न विद्यते, कथं तदपेक्षं सृष्टिवैषम्यमित्युच्यत इति चेन्न अनादित्वात् क्षेत्रज्ञानां तत्कर्मप्रवाहाणां च। तदनादित्वेऽप्यविभाग उपपद्यते च; यतस्तत् क्षेत्रज्ञवस्तुपरित्यक्त्तनामरूपं ब्रह्मशरीरत्तयापि पृथग्व्यपदेशानर्हमतिसूक्ष्मम्। तथा अनभ्युपगमे अकृताभ्यागमकृतविप्रणाशप्रसङ्गश्च। उपलभ्यते च तेषामनादित्वं \"न जायते म्रियते वा विपश्चित्\" इति। सृष्टिप्रवाहानादित्वं च \"सूर्याचन्द्रमसौ धाता यथापूर्वमकल्पयत्\" इत्यादौ। \"तद्धेदं तार्ह्यव्याकृतमासीत्तन्नामरूपाभ्यां व्याक्रियत\" इति नामरूपव्याकरणमात्रश्रवणात् क्षेत्रज्ञानं स्वरूपानादित्वं सिद्धम्। स्मृतावपि \"प्रकृतिं पुरुषं चैव विद्धयनादी उभावपि\" इति। अतस्सर्वविलक्षणत्वात्सर्वशक्त्तित्वाल्लीलैकप्रयोजनत्वात् क्षेत्रज्ञकर्मानुगुण्येन विचित्रसृष्टियागाद्ब्रह्मैव जगत्कारणम्। प्रधानपरमाण्वादीनां कारणत्वे यद्धर्मवैकल्यमुक्त्तं वक्ष्यमाणं च, तस्य सर्वस्य धर्मजातस्य कारणत्वोपपादिनो ब्रह्मण्यमुपपत्तेश्च ब्रह्मैव जगत्कारणमिति स्थितम्।।\nइति श्रीमद्भगवद्रामानुजविरचिते शारीरकमीमांसाभाष्ये द्वितीयस्याध्यायस्य प्रथमः पादः।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.1.10 प्रयोजनवत्त्वाधिकरणम्\nब्रह्मणो जगत्कारणत्वं सम्भवति नेति संशयः। न सम्भवतीति पूर्वपक्षः, बुद्धिपूर्वारम्भाणां सप्रयोजनत्वादीश्वरस्य च स्वत एवावाप्तसमस्तकामस्य जगत्सृष्ट्यारम्भे प्रयोजनाभावात्; गर्भावासादिदुःखरूपत्वात्सृष्टेः परानुग्रहेणापि न सप्रयोजनत्वमिति । राद्धान्तस्तु - परिपूर्णस्यापीश्वरस्य केवललीलाप्रयोजनाय जगत्सृष्ट्या(द्या)रम्भस्सम्भवति। यथा लोके सप्तद्वीपवतीं मेदिनीमधितिष्ठतो महाराजस्य परिपूर्णस्यापि केवललीलैकफलाः कन्दुकाद्यारम्भा दृश्यन्ते, तद्वदीश्वरस्यापि प्रयोजनाय जगत्सृष्ट्यारम्भस्सम्भवति । सूत्रार्थस्तु - न प्रयोजनवत्त्वात् - प्रयोजनवत्त्वात्सृष्टेः, ईश्वरस्य स्वतः परिपूर्णस्य प्रयोजनाभावान्न स्रष्टृत्वम्॥ \nलीलाकैवल्यम् - लीलायाः प्रयोजनत्वे कैवल्यं सम्भवति । केवलाया लीलायास्सृष्ट्यारम्भप्रयोजनत्वं सम्भवतीत्यर्थः । लोकवत् - यथा लोके राज्ञः कन्दुकाद्यारम्भे॥ \nदेवमनुष्यादिविषमसृष्ट्या पक्षपातप्रसङ्गात्, दुर्विषहदुःखगर्भत्वेन नैर्घृण्यप्रसङ्गाच्च, परमकारुणिकस्य परमपुरुषस्य परिपूर्णस्य लीलार्थमपि जगत्सर्गो न सम्भवतीत्याशङ्क्याह - वैषम्यनैर्घृण्ये न सापेक्षत्वात् तथा हि दर्शयति। ईश्वरस्य विचित्रजगत्सृष्टौ देवादिवैषम्यप्रयुक्तपक्षपातो दुःखप्रदजगत्सर्गे नैर्घृण्यं च न सम्भवतः, वैषम्यादावीश्वरस्य क्षेत्रज्ञकर्मसापेक्षत्वात् । क्षेत्रज्ञानां पूर्वपूर्वकर्म पर्यालोच्य तत्तत्कर्मानुगुणं विषमं जगत्सृजतीति तत्तत्कर्मैव वैषम्यादिहेतुरित्यर्थः। तथा देवादिदेहयोगं क्षेत्रज्ञानां तत्तत्कर्मसापेक्षं दर्शयति हि श्रुतिः, \"साधुकारी साधुर्भवति, पापकारी पापो भवती\"ति॥ \nसृष्टेः प्राक् कर्म न विद्यते, क्षेत्रज्ञाभावात्। तदभावश्च, \"सदेव सोम्येदमि\"त्यवधारणावगतादविभागादिति चेत्, तन्न; अनादित्वात्क्षेत्रज्ञानां तत्तत्कर्मप्रवाहाणां च। उपपद्यते च क्षेत्रज्ञस्वरूपानादित्वेऽपि नामरूपविभागाभावादविभागश्रुतिः, अन्यथा अकृताभ्यागमकृतविप्रणाशप्रसङ्गात् । उपलभ्यते च श्रुतिस्मृत्योः क्षेत्रज्ञानामनादित्वं, \"तद्धेदं तर्ह्यव्याकृतमासीत्तन्नामरूपाभ्यां व्याक्रियते\"ति नामरूपव्याकरणमात्रश्रवणात्क्षेत्रज्ञानां स्वरूपानादित्वं सिद्धम् । \"ज्ञाज्ञौ द्वावजावीशनीशौ\", \"नित्यो नित्यानां\", \"प्रकृतिं पुरुषं चैव विद्ध्यनादी उभावपी\"ति । अविभागश्रुतिरपि नामरूपविभागाभावादेवोपपद्यत इत्यभिप्रायः। अत्र पाठान्तरम् - सृष्टेः प्राक्कर्म न विद्यते, क्षेत्रज्ञाभावात् । तदभावश्च, \"सदेव सोम्येदमि\"त्यवधारणावगतादविभागादिति चेत्, तन्न; अनादित्वात् क्षेत्रज्ञानां तत्तत्कर्मप्रवाहाणां च, \"तद्धेदं तर्ह्यव्याकृतमासीत्तन्नामरूपाभ्यां व्याक्रियते\"ति नामरूपव्याकरणमात्रश्रवणात् क्षेत्रज्ञानां स्वरूपानादित्वं सिद्धम् । उपपद्यते क्षेत्रज्ञस्वरूपानादित्वेऽपि नामरूपविभागाभावादविभागश्रुतिः; अन्यथा अकृताभ्यागमकृतविप्रणाशप्रसङ्गात् । उपलभ्यते च श्रुतिस्मृत्योः क्षेत्रज्ञानामनादित्वम्, \"ज्ञाज्ञौ द्वावजावीशनीशौ\", \"नित्यो नित्यानाम्\", \"प्रकृतिं पुरुषं चैव विद्ध्यनादी उभावपि\", \"न जायत\" इत्यादिभिः॥ \nप्रधानपरमाण्वादिष्वनुपपन्नानां \"स्वपक्षदोषादि\"त्यादिषूक्तानां सर्वेषां धर्माणां कारणत्वोपपादकानां ब्रह्मण्युपपत्तेश्च ब्रह्मैव कारणम्। प्रधानपरमाण्वादीनां परिमितशक्ति(क)त्वाल्लोकदृष्टवस्तुसजातीयत्वाच्च अनुपपत्तयस्सहस्रशस्सन्ति। ब्रह्मकारणत्वे शास्त्रैकसमधिगम्यस्य ब्रह्मणस्सकलेतरविसजातीत्वेनाचिन्त्यशक्तित्वात्सर्वशक्तित्वश्रुतेश्च सर्वमुपपन्नमित्यर्थः॥ इति प्रयोजनवत्त्वाधिकरणम्॥ ॥ इति श्रीभगवद्रामानुजविरचिते श्रीवेदान्तदीपे द्वितीयाध्यायस्य प्रथमः पादः॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.1.10 प्रयोजनवत्त्वाधिकरणम्\nब्रह्मणोवाप्तसमस्तकामत्वेन सृष्टौ प्रयोजनाभावात् ब्रह्म न कारणम् ॥\nअवाप्त समस्तकामस्यापि लीलाप्रयोजनत्वे नैरपेक्ष्यम् संभवति, लोके केवललीलायै कन्तुकाद्यारम्भदर्शनात् । अस्यात्मतृप्तस्यावाप्तसमस्तकामत्वं हि सदामिमतसकलभोगोपकरणसग्भावः। आत्मतृप्तेर्भोगतृप्तिर्विसजातीया। लीलारसस्यापि तद्विलक्षणस्य त्रिगुणपुरुषाद्युपकरणत्वमेव।।\nदेवादिविषमसृष्टया पक्षपातो नैर्घृण्यं च न संभवति परस्य, क्षेत्रज्ञकर्मापेक्षत्वाद्विषमसृष्टेः। तथा “साधुकारी साधुर्मवति। पापकारी पापो भवति” इति श्रुतिरेव दर्शयति।।\n'सदेव सोम्येदमग्र आसीदेकमेव \" इत्येकत्वावधारणात्तदानीं क्षेत्रज्ञाभावात् कर्म न संभवतीति चेत्; न । अनादित्वात् क्षेत्रज्ञानां तत्तत्कर्म- प्रवाहचास्त्यैव । उपपद्यते च तदनादिलेऽप्यविभागश्रुतिः, नामरूपविभागा- भावात् ; \" तद्धेद तर्ह्यव्याकृतमासीत् तन्नामरूपाभ्यां व्याक्रियत\" इत्यनयै - कार्थ्यात् । उपलभ्यंते च श्रुतिषु क्षेत्रज्ञानादित्वम्, \"ज्ञाज्ञौ द्वावजावी - शनीशौ\" \" नित्यो नित्यानाम् \" इति ॥\nप्रधानपरमाण्वादिशःवनुपपन्नानां सर्वधर्माणां ब्रह्मणि सकलेतरविलक्षणत्वेन सर्वेशक्तिश्रुत्या चोपपतेर्ब्रह्मैव कारणमिति सिद्धम्॥"
                            }
                        ]
                    }
                ]
            },
            {
                "title": "Pāda 2",
                "number": 2,
                "verses": [
                    {
                        "verse_number": 11,
                        "original_text": "Adhikaraṇa 2.2.1 रचनानुपपत्त्यधिकरणम्\nरचनानुपपत्तेश्च नानुमानं प्रवृत्तेश्च॥2.2.1॥\nपयोऽम्बुवच्चेत्तत्रापि॥2.2.2॥\nव्यतिरेकानवस्थितेश्चानपेक्षत्वात्॥2.2.3॥\nअन्यत्राभावाच्च न तृणादिवत्॥2.2.4॥\nपुरुषाश्मवदिति चेत्तथापि॥2.2.5॥\nअङ्गित्वानुपपत्तेश्च॥2.2.6॥\nअन्यथानुमितौ च ज्ञशक्तिवियोगात्॥2.2.7॥\nअभ्युपगमेऽप्यर्थाभावात्॥2.2.8॥\nविप्रतिषेधाच्चासमञ्जसम्॥2.2.9॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.2.1 रचनानुपपत्त्यधिकरणम्\nउक्त्तं जगज्जन्मादिकारणं परं ब्रह्मेति; तत्र परैरुद्भाविताश्च दोषाः परिहृताः, इदानीं स्वपक्षरक्षणाय परपक्षाः प्रतिक्षिप्यन्ते। इतरथा कस्यचिन्मन्दधियः तेषां पक्षाणां युत्तयाभासमूलतामजानतः प्रामाणिकत्वशङ्कया वैदिकपक्षे किंचिछद्धावैकल्यं जायेतापि। अतः परपक्षप्रतिक्षेपाय अनन्तरः पादः प्रवतर्ते। तत्र प्रथमं तावत् कापिलमतं निरस्यते, वैदिकानुमतसत्कार्यवादाद्यर्थसंग्रहेण एतस्य सत्पक्षनिक्षेपसम्भावनाभ्रमहेतुत्वातिरेकात्। \"इक्षतेर्नाशब्दम्\" इत्यादिभिः वैदिकवाक्यानां अतत्परत्वमात्रमुक्त्तम्; अत्रैव तत्पक्षस्वरूपप्रतिक्षेपः क्रियत इति न पौनरुक्त्तयाशङ्का। एषा हि सांख्यानां दर्शनस्थितिः \"मूलप्रकृतिरविकृतिः महदाद्याः प्रकृतिविकृतयः सप्त। षोडशकश्च विकारो न प्रकृतिर्न विकृतिः पुरुषः\" इति तत्त्वसंग्रहः। मूलप्रकृतिर्नाम सुखदुःखमोहात्मकानि लाघवप्रकाशचलनोपष्टम्भनगौरवावरणकार्याण्यत्यन्तातीन्द्रियाणि कार्य्यै कनिरूपणविवेकान्यन्यूनातिरेकाणि समतामुपतानि सत्त्वरजस्तमांसि द्रव्याणि; सा च सत्त्वरजस्तमसां साम्यरूपा प्रकृति एका स्वयमचेताऽनेकचेतनभोगापवर्गार्था नित्या सर्वगता सततविक्रिया न कस्यचिद्विकृतिः, अपि तु परमकारणमेव। महदाद्यास्तद्विकृतयोः, अन्येषां च प्रकृतयः सप्त; महानहङ्कारः शब्दतन्मात्रं स्पर्शतन्मात्रं रूपतन्मात्रं रसतन्मात्रं गन्धतन्मात्रमिति। तत्र अहङ्कारस्त्रिधा - वैकातिकस्तैजसो भूादिश्च, क्रमात्सात्त्विको राजसस्तामसश्च; तत्र वैकारिकः सात्त्विक इन्द्रिवादिः, भूतादिस्तामसो महाभतहेतुभूततन्मात्रहेतुः, तैजसो राजसस्तूभयोरनुग्राहकः। आकाशादीनि पञ्च महाभूतानि। श्रोत्रादीनि पञ्च ज्ञानेन्द्रियाणि, वागादीनि पञ्च कर्मेन्द्रियाणि, मन इति केवलविकाणाः षोडश; पुरुषस्तु निष्परिणामत्वेन न कस्यचित्प्रकृतिः, न कस्यचिद्विकृति;। तत एव निर्धर्म्मकश्चैतन्यमात्रवपुर्नित्यो निष्क्रियः सर्वगतः प्रतिशरीरं भिन्नश्च; निर्विकारत्वान्निष्क्रियत्वाच्च तस्य कतर्ृत्वं भोक्त्तृत्वं च न सम्भवति। एवम्भूतेऽपि तत्त्वे मूढाः प्रकृतिपुरुषसन्निधिमात्रेण पुरुषस्य चैतन्यं प्रकृतावध्यस्य प्रकृतेश्च कर्तृत्वं स्पटिकमणाविव जपाकुसुमस्यारुणिमानं पुरुषऽध्यस्य अहं कर्ताभोक्त्तेतिे मन्यन्ते। एवमज्ञानाद्भोगः तत्त्वज्ञानाच्चापवर्गः। तदेतत्प्रत्वक्षानुमानागमैः साधयन्ति, तत्र प्रत्यक्षसिद्धेषु पदार्थेषु नातीव विवादपदमस्ति। आगमोऽपि कपिलादिसर्वज्ञज्ञानमूल इति, सोऽपि प्रथमे काण्डे प्रमाण लक्षणे निरस्यप्रयः। यदिदं प्रधानमेव जगत्कारणमित्यनुमानम्, तन्निरसनेन तन्मतं सर्वं निरस्तं भवतीति तदेव निरस्यते। ते चैवं वर्णयन्ति - कृत्स्नस्य जगतः एकमूलत्वमवश्याभ्युपगमनीयम्; अनेकेभ्यः कार्य्येत्पत्त्यभ्युपगमे कारणानवस्थानात्। तन्तुप्रभृतयो ह्यवयवाः स्वांशभूतढः षड्भिः पार्श्चैः परस्परं स्युज्यमानां अवयविनमुत्पादयन्ति; ते च तन्त्वादयः स्वावयवैस्तथाभूतैरुत्पाद्यन्ते; ते च तथाभूतैः स्वावयवैरिति परमाणुभिरपि स्वकीयैः षह्भिः पार्श्चैः स्युज्यमानैरेव स्वकार्य्येत्पादनमभ्युपेतव्यम्, अन्यथा प्रथिमानुपपत्तेः। परमाणवोऽप्यंशित्वेन स्वांशैस्तथततैवोत्पाद्यन्ते, ते च स्वांशैरिति न क्कचित्कारणव्यवस्थितिः, अतः कारण व्यवस्थासिद्धयर्थमेकं द्रव्यं विविधविचित्रपरिणामशक्त्तियुक्त्तम् स्वयमप्रच्युतस्वरूपमेव महदाद्यनन्तावस्थाश्रयः कारणमाश्रयणीयम्। तच्चैकं कारणं गुणत्रयसाम्यरूपं प्रधानमिति तत्कल्पने हेतुनुपन्यस्यन्ति \"भेदानां परिमाणातसमन्वयाच्छक्त्तितः प्रवृत्तेश्च। कारणकार्यविभागात् अविभागाद्वैश्चरूप्यस्य।। कारणमस्त्यव्यक्त्तम्\" इति। अयमर्थः - विश्वरूप्यमेव वैश्वरूप्यम्; विचित्रसन्निवेशं तनुभुवनादिकृत्स्नं जगत्; तच्च जगद्विचित्रसन्निवेशत्वेन कार्य्यभूतं तत्सरूपाव्यक्त्तकारणकम् कुतः? कार्य्यत्वात्; कार्य्यस्य हि सर्वस्य तत्सरूपात्कारणविशेषाद्विभागस्तस्तिन्नेवाविभागश्च दृश्यते; यथा घटमुकुटादेः कार्य्यस्य तत्सरूपान्मृत्सुवणदिः कारणाद्विभागस्तस्मिन्नेव चाविभागः, अतो विश्वरूपस्य जगतस्त्सरूपात्प्रधानादुत्पत्तिः तस्मिन्नेव लयश्चेति प्रधानकारणकमेव जगत्। गुणत्रयसाम्यरूपं प्रधानमेव जगत्सरूपकारणम्; सत्त्वरजस्तमोमयसुखदुःखमोहात्मकत्वाजगतः। यथा मृदात्मनो घटस्य मृद्द्रव्यमेव कारणम्, तदेव हि तदुत्पत्त्याख्यप्रवृत्तिशक्त्तिमत, तथा दर्शनात्। अव्यक्त्तस्य गुणसाम्यरूपस्य देशतः कालतश्चापतिमितस्यैव कारणत्वम् भेदानाम् महदहङ्कारतन्मात्रातीनां परिमितत्वादवगम्यते। महनादीनि च घटादिवत्परिमितानि कृत्स्नजगदुत्पत्तौ न प्रभवन्ति, अतस्त्रिगुणं जगद्गुणत्रयसाम्यरूपप्रधानैककारणमिति निश्चीयते।। अत्रोच्यते - रचनानुपपत्तेश्च नानुमानं प्रवृत्तेश्च - अनुमीेयत इत्यनुमानम्, न भवदुक्त्तं प्रधानं विचित्रजगद्रचनेसमर्थम्, अचेतनत्वे सति तत्स्वभावाभिज्ञानधिष्ठितत्वात्; पदेवं तत्तथा, यथा रथप्रासादादिनिर्माणे केवलदार्वादिकम्। दार्वादेरचेतनस्य तज्ज्ञानधिष्ठितस्य कार्य्यारम्भानुपपत्तेदर्शनात, तज्ज्ञानधिष्ठितस्य कार्य्यारम्भप्रवृत्तेर्दर्शनाच्च न प्राज्ञानधिष्ठितं प्रधानं कारणमित्युक्त्तं भवति। चकारादनवयस्यानैकान्त्यं समुच्चिनोति; न ह्यन्वितं शौक्लयगोत्वादि कारणत्वव्याप्तम्, न च वाच्यं माभृदन्वितानामपि शौक्लयादिधर्माणां कारणत्वम्, द्रव्यस्य तु हेमादेः कार्य्येऽन्वितस्य कारणत्वव्याप्तिरस्त्येव; सत्त्वादीन्यपि द्रव्याणि कार्य्येऽन्वितानि कारणत्वव्याप्तानि - इति। यतः सत्त्वादयो द्रव्यधर्म्माः, न तु द्रव्यस्वरूपम्, सत्त्वादयो हि पृथिव्यादिद्रव्यगतलघुत्वप्रकाशादिेहेतुभूताः तत्स्वभावविशेषा एव न तु मृद्धिरण्यादिवद् द्रव्यतया कार्य्यान्विता उपलभ्यन्त; गुणा इत्येव च सत्त्वादीनां प्रसिद्धिः। यच्च कारणव्यवथासिद्धये जगत एकमूलत्वमुक्त्तं तदपि सत्वादीनामनेकत्वान्नोपपद्यते। अत एव कारणव्यवस्था च न सिद्धयति। साभ्यावस्थाः सत्वादय एव हि प्रधानमिति त्वन्मतम्। अतः कारणबहुत्वादनवस्था तदवस्थैव। न च तेषामपरिमितत्वेन व्यवस्थासिद्धिः। अपरिमितत्वे हि त्रयाणामपि सर्वगतत्वेन न्यूनाधिकभावाभावद्वैपमयासिद्धेः कार्य्यारम्भासम्भवात्। कार्य्यारम्भायैव परिमितत्वमवश्याश्रयणीयम्।।\nयत्र रथादिषु स्पष्टं चेतनाधिष्ठितत्वं दृष्टं तद्व्यतिरिक्त्तं सर्वं पक्षीकृतमित्याह - यदुक्त्तं प्रधानस्य प्राज्ञानधिष्ठितस्य विचित्रजगद्रचनानुपपत्तिरिति, तन्न; यतः पयोऽम्बुवत्प्रवृत्तिरुपपद्यते। पयसस्तावद्दधिभावेन परिणममानस्यानन्यापेक्षस्याद्यपरिस्पन्दनप्रभृतिपरिणामपरम्परा स्वत एवोपपद्यते; यथा च वारिदसवमुक्त्तस्याम्बुन एकरसस्य नालिकेलतालचूतकपित्थनिम्बतिन्तिृण्यादिविचित्ररसरूपेण परिणामप्रवृत्तिः स्वत एव दृश्यते; तथा प्रधानस्यापि परिणामस्वभावस्याऽन्यानधिष्ठितस्यैव प्रतिसर्गावस्थायां सदृशपरिणामेनावस्थितस्य सर्गावस्थायां गुणववैषम्यनिमित्तविचित्रपरिणाम उपपद्यते। यथोक्त्तं \"परिणामतः\" सलिलवत् प्रतिप्रतिगुणाश्रयविशेषा\"दिति। तदेवमव्यक्त्तमनन्यापेक्षं प्रवर्तत इति चेत् अत उत्तरं - तत्रापीति; यत् क्षीरजलादिदृष्टान्ततया निदर्शिम्, तत्रापि प्राज्ञानधिष्ठाने प्रवृत्तिर्नोपपद्यते। तदपि पूर्वमेव पक्षीकृतमित्यभिप्रायः। \"उपसंहारदशर्नान्नेति चेन्न क्षीरवद्धि\" इत्यत्र दृष्टपरिकरान्तरतहितस्यापि स्वासाधारणपरिणाम उपपद्यत इत्येतावदुक्त्तम्, न प्राज्ञाधिष्ठितत्वं नराकृतम्, \"योऽप्सु तिष्ठन्\" इत्यादिश्रुतेः।।2।।\nइतश्च - सत्यसंकल्येश्वराधिष्ठानापेक्षपरिणामित्वे सर्गव्यतिरेकेण प्रतिसर्गावस्थयाऽनवस्थितप्रसंगाच्च न प्राज्ञानधिष्ठितं प्रधानं कारणम्; प्राज्ञाधिष्ठितत्वे तस्य सत्यसंकल्पत्वेन सर्गप्रतिसर्गविचित्रसृष्टिव्यवस्थासिद्धिः। न च वाच्यं प्राज्ञाधिष्ठितत्वेऽपि तस्यावाप्तसमस्तकामस्य परिपूर्णस्यानवधिकातिशयानन्दस्य निरवद्यस्य निरञ्जनस्य प्सर्गप्रतिसगर्व्यवस्ताहेत्व भावाद्विषमसृष्टौ निर्दयत्वप्रसंगाच्च समानाऽयं दोष इति; परिपूर्णस्यापि लीलार्थप्रवृत्तसम्भवात्, सर्वज्ञस्य तस्य परिणामविशेषापन्नप्रकृतिदर्शनरूपसर्गप्रतिसर्गविशेषहेतोस्मम्भवात्, क्षात्रज्ञकर्म्म णामेव विषमसृष्टेव्यवस्थापकत्वाच्च। नन्वेवं क्षेत्रज्ञपुण्यापुण्यरूपकर्म्मभिरेव सर्वाः व्यवस्थाः सिद्धयन्तीति कृतमीश्वरेणाधिष्ठात्रा; पुण्यापुण्यरूपानुष्ठितकर्म्मसंस्कृता प्रकृतिरेव पुरुषार्थानुरूपं तथा तथा व्यवस्थया परिणंस्यतेः यथा विपादिद्वषितानामन्नपानादीनामौषधिविशेषाप्यायितानां च सुखदुःखहेतुभूतः परिणामविशेषो देशकालव्यवस्थया दृश्यते; अतस्सर्गप्रतिसर्गव्यवस्था देवादिविषमसृष्टिः कैवल्यव्यवस्था च सर्वप्रकारपरिणागशक्त्तियुक्त्तस्य प्रधानस्यैवोपपद्यते इति। अनभिज्ञे; भवान्पुण्यापुण्यकर्म्मस्वरूपयोः, पुण्यापुण्यस्वरूपे हि शास्त्रैकसमधिगम्ये; शास्त्रं चानादिनिधना विच्छिन्नपाठ सम्प्रदायानाघ्रातप्रमादादि दोषगन्धवेदाख्याक्षरराशिः, तच्च परमपुपाराधनतद्विपर्य्ययरूपे कर्म्मणी पुण्यापुण्ये, तदनुग्रहनिग्रहायत्ते च तत्फले सुखदुःखे इति वदति। तथाह द्रमिडाचार्य्यः \"फलसंविभत्सया हि कर्मभिरात्मानं पिप्रीपन्ति स प्रीतोऽलं फलाये\"ति शास्त्रमर्थ्यादा इति। तथा च श्रुतिः \"इष्टापूतं बहुधा जातं विश्वं विभर्ति भुवनस्य नाभिः\" इति। तथा च भगवता स्वयमेवोक्त्तम् \"यत प्रवृत्तिर्भूतानां येन सर्वमिदं ततं स्वकर्मणा तमभ्यर्च्य सिद्धिं विन्दति मानवः\" इति \"तानहं द्विषतः क्रूरान्संसारेषु नराधमान्। क्षिपाम्यजस्त्रमशुभानासुरीष्वेव योनिषु\" इति च स भगवान्पुरुषोत्तमोऽवाप्तसमस्तकामः सर्वज्ञः सर्वेश्वरः सत्यसंकल्पः स्वमाहात्म्यानुगुणलीलाप्रवृत्तः एतानि कर्माणि समीचीनान्येतान्यसमीचीनानीति कर्म्मद्वैविध्यं संविधाय तदुपादानोचितदेहेन्द्रियादिकं तन्नियमनशक्त्तिं च सर्वेषां क्षेत्रज्ञानां सामान्येन प्रदिश्य स्वशासनावबोधिशास्त्रं च प्रदर्श्य तदुपसंहारार्थं चान्तरात्मतयाऽनुप्रविश्य अनुमन्तृतया च नियच्छँस्तिष्ठति। क्षेत्रज्ञासातु तदाहितशक्त्तयस्तत्प्रदिष्टकरणकलेवरादिकास्तदाधाराश्च स्वयमेव स्वेच्छानुगुण्येन पुण्यापुण्यरूपेकर्म्कणी उपाददते; ततश्च पुण्यरूपकर्म्मकारिणं स्वशासनानुवर्तिनं ज्ञात्वा धर्मार्थकाममौक्षैर्वर्धयते; शासनातिवर्तनं च तद्विपर्ययैर्योजयति, अतः स्वातन्त्र्ादिवैकल्यचोद्यानि नावकाशं लभन्ते। दया हि नाम स्वार्थनिरपेक्षा परदुःखासहिष्णुता, सा च स्वशासनातिवृत्तिव्यवसायिन्यपि वर्तमाना न गुणायावकल्पते; प्रत्युतापुंस्त्वमेवावहति; तन्निग्रह एव तत्र गुणः, अन्यथा शत्रुनिग्रहादीनामगुणत्वप्रसंगात्। स्वशासनातिवृत्तिव्यवसायनिवृत्तिमात्रेणाऽनाद्यनन्तकल्पोपचितदुर्विषहानन्तापराधानङ्गीकारेण निरतिशयसुखसमवृद्धये स्वयमेव प्रयतते। यथोक्त्तं \"तेषां सततयुक्त्तानां भजतां प्रीतिपूर्वकम्। ददामि बुद्धियोगं तं येन मामुपयान्ति ते।। तेषामेवानुकम्पार्थमहमज्ञानजं तमः। नाशयाम्यात्मभावस्थो ज्ञानदीपेन भास्वता\"इति। अतः प्राज्ञानधिष्ठितं प्रधानन्न कारणम् अथ स्यात् - यद्यपि प्राज्ञानधिष्ठितायाः प्रकृतेः परिस्पन्दप्रवृत्तिरपि न सम्भवतीत्युक्त्तम्, तथाऽप्यनपेक्षाया एव परिणामप्रवृत्तिः सम्भवति, तथा दर्शानात्; धेन्वादिनोपयुक्त्तं हि तृणोदकादि स्वयमेव क्षीराद्याकारेण परिणममानं दृश्यते। अतः प्रकृतिरपि स्वमेव जगदाकारेण परिणंस्यते - इति। तत्राह -।। 3।।\nनैतदुपपद्यते, तृणादेः प्राज्ञानधिष्ठितस्य परिणामाभावाद्दृष्टान्तासिद्धेः, कथमसिद्धिः ? अन्यत्राभावात्। यदि हि तृणोदकादिकमनुडुहाद्युपयुक्त्तं प्रहीणं वा क्षीराकारेण पर्यणंस्यत; ततः प्राज्ञानधिष्ठितमेव परिणमत इति वक्त्तु मशक्ष्यत; न चैतदस्ति; अतो धेन्वाद्युपयुक्त्तं प्राज्ञ एव क्षीरीकरोति \"पयोऽम्बुवच्चेत्तत्रापी\"त्युक्त्तमेवात्र प्रपञ्चितं तत्रैव व्यभिचारप्रदर्शनाय।। 4।।\nअथोच्येत - यद्यपि, चैतन्यमात्रवषुः पुरुषो निषितक्रयः, प्रधानमपि दृक्छक्त्तिविकलम्; तथापिपुरुषसन्निधानादचेतनंप्रधानं प्रवर्तते, तथा दर्शनात्; गभनशक्त्तिविकलदृक्छक्त्तियुक्त्तपङ्गुसन्निधानात्तच्चैतन्योपकृतो दृक्छक्त्तिविकलः प्रवृत्तिशक्त्तोऽन्धः प्रवर्तते; अयस्कान्ताश्मसन्निधानाच्चायः प्रवर्तते। एवं प्रकृतिपुरुषसंयोगकृतो जगत्सर्गः प्रवर्तते। ययोक्त्तं \"पुरुषस्य दर्शनार्थं कैवल्यार्थं तथा प्रथानस्य। षड्ग्वन्धवदुभयोरपि संयोरपि संयोगस्तत्कृतः सर्गः\"इति। पुरुषस्य प्रधानापभोगार्थं कैवल्यार्थं च पुरुषसन्निधानात्प्रधानं सर्गादौ प्रवर्तत इत्यर्थः। अत्रोत्तरं - तथापीति। एवमपि प्रधानस्य प्रवृत्त्यसम्भवस्तदवस्थ एव, पङ्गोर्गमनशक्त्तिविकलस्यापि मार्गदर्शनतदुपदेशादयः कादाचित्का विशेषाः सहस्त्रशः सन्ति; अन्धोऽपि चेतनः संस्तदुपदेशाद्यवगमेन प्रवर्तते; तथाऽयस्कान्तमणेरप्ययःसमीपागमनादयस्सन्ति, पुरुषस्य तु निष्क्रियस्य न तादृशविकाराः सम्भवन्ति। सन्निधानमात्रस्य नित्यत्वेन नित्यसर्गप्रसंगो नित्यमुक्त्तत्वेन बन्धाभावोऽपवर्गाभावश्च।। 5।।\nगुणानामुत्कर्षनिकर्षनिबन्धनाङ्गाङ्गिभावाद्धि जगत्प्रवृत्तिः प्रतिप्रतिगुणाश्रयविशेषादिति वतद्भिर्भवाद्भिरभ्युपगम्यते। प्रतिसर्गावस्थायान्तु साम्यावस्थानां सत्त्वरजस्तमसामन्योन्याधिक्यन्यूनत्वाभावादङ्गाङ्गिभावानुपपत्तेर्न जगत्सगर् उपपद्यते; तदाऽपि वैषम्याभयुपगमे नित्यसर्गप्रसंगः। अतश्च न प्राज्ञानधिष्ठितं प्रधानं कारणम्।। 6।।\nदूषितप्रकारातिरिक्त्तप्रकारान्तरेण प्रधानानुमितौ च प्रधानस्य ज्ञातृत्वशक्त्तिवियोगात् त एव दोषाः प्रादुःष्युः। अतो न कथञ्चिदप्यनुमानेन प्रधानसिद्धिः।। 7।।\nअनुमानेन प्रधानसिद्धयभ्युपगमेऽीप प्रधानेन प्रयोजनाभावान्नतदनुमातव्यम् \"पुरुषस्य दर्शनार्थं कैवल्यार्थं तथा प्रधानस्ये\"ति प्रधानस्य प्रयोजनं पुरुषभोगापवर्गावभिमतौ, तौ च न सम्भवतः; पुरुषस्य चैतन्यमात्रवपुषो निष्क्रियस्य निर्विकारस्य निर्मलस्य तत एव नित्यमुक्त्तस्वरूस्य प्रकृतिदर्शनरूपो भोगस्तद्वियोगरूपोऽपवर्गश्च न सम्भवति। एवंरूपस्यैव प्रकृतिसन्निधानात्तत्परिणामविशेषसुखदुःखदर्शनरूपभोगसम्भावनायां प्रकृतिसन्निधानस्य नित्यत्वेन कदाचिदप्यपवर्गो न सेत्स्यति।। 8।।\nविप्रतिषिद्धं चेदं सांख्यानां दर्शनम्। तथाहि - प्रकृतेः परार्थत्वेन दृश्यत्वेन भोग्यत्वेन च प्रकृतेर्भोक्त्तारमधिष्ठातारं द्रष्टारं साक्षिणं च पुरुषमभ्युपगम्य प्रकृत्यैव साधनभृत्या तस्य कैवल्यमपि प्राप्यं वदन्त एव तस्य नित्यनिर्विकार चैतन्यमात्रस्वरूपतया अकर्तृत्वं कैवल्यं च स्वरूपमेवाहुः; एवम्भूतनिर्विकारोदासीनपुरुषसन्निधानात्प्रकृतेरितराध्यासेन सर्गादिप्रवृतिं पुरुषभोगापवर्गार्थत्वं चाहुः \"संघातपरार्थत्वात् त्रिगुणादिविषर्य्ययादधिष्ठानात्। पुरुषोऽस्ति भोक्त्तृभावात्कैवल्यार्थप्रवृत्तेश्च। तस्माच्च विपर्य्यासात्सिद्धं साक्षित्वमस्य परुषस्य। कैवल्यं माध्यस्थ्यं द्रव्टृत्वं कर्त्तृभावश्च\" इति। \"पुरुषविमोक्षनिमित्तं तथा प्रवृत्तिः प्रधानस्य\" इत्युत्तवैवमाहुः \"तस्मान्न वध्वते नापि मुच्यते नापि संसरति कश्चित्। संसरति बध्यते मुच्यते च नानाश्रया प्रकृतिः\" इति। तथा \"तस्मात्तत्संयोगादचेतनं चेतनावदिव लिङ्गम्। गुणकर्तृत्वे च तथा कर्त्तेव भवत्युदासीनः। पुरुषस्य दर्शनार्थं कैवल्यार्थं तथा प्रधानस्य। पङ्ग्वन्धवदुभयोरपि संयोगस्तत्कृतः सर्गः\" इति। साक्षित्वद्रष्टृत्वभोक्त्तृत्वादयो नित्यनिर्विकारस्याकर्तुरुदासीनकैवल्यैकस्वरूपस्य न सम्भवन्ति। एवंरूपस्य तस्याध्यासमूलो भ्रमोऽपि न सम्भवति, अध्यासभ्रमयोरपि विकारत्वात्, प्रकृतेश्च तौ न सम्भवतः, तयोश्चेतनधर्म्मत्वात। अध्यासो हि नाम चेतनस्यान्यास्मिन्नन्यधर्मानुसन्धानं, स च चेतनधर्म्मो विकारश्च। न च पुरुषस्य प्रकृतिसन्निधिमात्रेणाध्यासादयः सम्भवन्ति, निर्विकारत्वादेव सम्भवन्ति चेत् नित्यं प्रसज्येरन्; सन्निधेरकिञ्चित्करत्वं च, न विलक्षणत्वादित्यत्र प्रदिपादितं, प्रकृतिरेव संसरति वध्यते मुच्यते चेत् कथं नित्यमुक्त्तस्य पुरुषस्योपकारिणी सेत्यच्यते? वदन्ति हि \"नानाविधैरुपायैरूपकारिण्यनुपकारिणः पुंसः। गुणवत्यगुणस्य सतस्तस्यार्थमपार्थकं चरति\" इति। यथा प्रकृतिर्येन परुषेण यथास्वभावा दृष्टा तस्मात्पुरुषात्तदानीमेव निवर्तत इति चाहुः। \"रङ्गस्य दर्शयित्वा निवतर्ते नर्तकी यथा नृत्तात्। पुरुषस्य यथाऽऽत्मानं प्रकाश्य विनिवर्तते प्रकृतिः।। प्रकृतेः सुकुमारतरं न किञ्चिदस्तीति मे मतिर्भवति। या दृष्टास्मीऽति पुनर्न दर्शनमुपैति पुरुषस्ये\"ति तदप्यसंगतम्, पुरुषो हि नित्यमुक्त्तत्वान्निविर्कारत्वान्न तां कदाचिदपि पश्यति, नाध्यस्यति च, स्वयं च स्वात्मानं न पश्यति, अचेतनत्वात्। पुरुषस्य स्वात्मदर्शनं स्वदर्शनमिति नाध्यस्यति च, स्वयमचेनत्वात्पुरुषस्य च दर्शनरूपविकारासम्भवात्। अथ सन्निधिमात्रमेव दर्शनमित्युच्ते सन्निधेर्नित्यत्वेन नित्यदर्शनप्रसंग इत्युक्त्तम्, स्वरूपातिरिक्त्तकादाचित्कसन्निधिरपि नित्यनिर्विकारस्य नोपपद्यते। किञ्च मोक्षहेतुस्तु स्वसन्निधानरूपमेव दर्शनं चेद्वन्धहेतुरपि तदेवेति नित्यवद्वन्धो मोक्षन्च स्याताम्, अयथादर्शनं बन्धहेतुः, यथावत्स्वरूपदर्शनं माक्षहेतुरिति चेत् उभयविधस्यापि दर्शनस्य सन्निधावरूपतानतिरेकात् सदोभयप्रसंग एव। सन्निधेरनित्यत्वे तस्य हेतुरन्वेषणीयः, तस्यापीत्यनवस्था। अथैतद्दोषपरिजिहीर्षया स्वरूपसद्भाव एव सन्निधिरिति, तथा स्वरूपस्य नित्यत्वेन नित्यवद्वन्धमोक्षौ। अत एवमादेर्विप्रतिषेधात् सांख्यानां दर्शनमसमञ्जसम्। येऽपि कूटस्थनित्यनिर्विशेषस्वप्रकाशचिन्मात्रं ब्रह्माविद्यासाक्षित्वेनापारमार्धिकवन्धमोक्षभागिति वदन्ति, तेषामप्युक्त्तनर्ात्याऽविद्यासाक्षित्वाध्यासाद्यसम्भवादसामञ्जस्यमेव; इयांस्तु विशेषः, सांख्याः जननमरणप्रतिनियमादिव्यवस्थासिद्धयथर्ं पपुरुषबहुत्वमिच्छन्ति। ते तु तदपि नेच्छन्तीति सुतरामसामञ्जस्यम्। यत्तु प्रकृतेः पारमार्थिकत्वेऽप्यपारमार्थिकत्वेऽपि नित्यनिर्विकारस्वप्रकाशैकरसचिन्मात्रस्य स्वव्यतिरिक्त्तसाक्षित्वाद्यनुपपत्तेः। अपारमार्थिकत्वे तु तस्य दृश्यत्ववाध्यत्वाभ्युपगमात्सुतरामसंगतम्। औपाधिकभेदवादेऽपि उपाधिसम्बन्धिनो ब्रह्मणोऽयमेव स्वभाव इत्युपाधिसम्बन्धाद्यनुपपत्तेरसामञ्जस्यं पूर्वमेवोक्त्तम्।।\n।। रचनानुपपत्त्यधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.2.1 रचनानुपपत्त्यधिकरणम्\nसांख्यतन्त्रसिद्धः प्रधानकारणवादः किं समीचीनयुक्तिमूलः, उत नेति संशयः। समीचीनयुक्तिमूल इति पूर्वः पक्षः। घटादिवद्विचित्रसन्निवेशं जगत्कार्यम् तद्वदेव स्वरूपकारणविशेषारब्धम्। सुखदुःखमोहाद्यात्मकतया सत्त्वाद्यात्मकं जगत् सत्त्वरजस्तमोमूलकम्। तत्र महदादिपृथिव्यन्तानां घटादिवत्परिणामित्वेन कारणापेक्षित्वाविशेषात् ते जगदुत्पत्तौ कारणकाष्ठा न भवन्ति; तेषां परिमितत्वेन अपरिमितजगदुत्पादनाशक्तेः। अन्यूनानतिरिक्तानि साम्यावस्थान्यपरिमितानि सत्त्वरजस्तमांसि अव्यक्तप्रधानादिशब्दाभिधेयानि जगत्कारणम्। राद्धान्तस्तु - रथप्रासादादिहेतुभूतदार्वादिवत् अचेतनं प्रधानं स्वस्वभावाद्यभिज्ञचेतनानधिष्ठितं विचित्रजगद्रचनासमर्थमिति न केवलं प्रधानं कारणम्। सूत्रार्थस्तु - रचनानुपपत्तेश्च नानुमानम् - अनुमीयत इत्यनुमानम् प्रधानम्; तस्याचेतनस्य प्राज्ञानधिष्ठितस्य विचित्रसन्निवेशजगद्रचनानुपपत्तेः तन्न कारणम्। चकारात्सत्त्वादीनां द्रव्यगुणत्वेन शौक्ल्यादेरिवोपादानकारणत्वासंभवं समुच्चिनोति। सत्त्वादयो हि कार्यगतलाघवप्रकाशादिहेतुभूताः कारणभूतपृथिव्यादिगतास्तत्स्वभावविशेषाः। प्रवृत्तेश्च - अनुपपत्तेरिति वर्तते; प्राज्ञानधिष्ठितस्य प्रधानस्य विचित्रजगद्रचनानुगुणाद्यपरिस्पन्दरूपप्रवृत्त्यनुपपत्तेश्च न प्रधानं कारणम्॥ \n पयसः अम्बुनश्च यथा प्राज्ञानधिष्ठितस्यैव दधिभावेन नारिकेलचूतादिविचित्ररसरूपेण च परिणामो दृश्यते; तद्वत्प्रधानस्यापि केवलस्यैव जगदाकारेण परिणाम उपपद्यत इति चेत्, परिहरति तत्रापीति। तदपि पक्षीकृतमित्यर्थः। यत्र रथादिष्वचेतनस्य प्राज्ञाधिष्ठितत्वं दृष्टम्, तद्व्यतिरिक्तं हि सर्वं पक्षीकृतमेव। \"योऽप्सु तिष्ठिन्नि\"त्यादि श्रुतेः तदपि प्राज्ञाधिष्ठितम्।  व्यतिरेकानवस्थितेश्चानपेक्षत्वात्। सर्गव्यतिरेकेण प्रतिसर्गावस्थयाऽनवस्थितिप्रसङ्गाच्च केवलं प्रधानं न कारणम्; अन्यानपेक्षत्वात्प्रधानस्य सर्वदैव (हि) सृष्टिः प्रसज्यते॥ \nधेन्वादिनोपयुक्तं हि तृणोदिकादि स्वयमेव क्षीराकारेण परिणमते; तद्वत्प्रधानमपीति च वक्तुं न शक्यते; धेन्वादिनोपयुक्तस्यापि तृणादेः क्षीराकारेण परिणामः प्राज्ञाधिष्ठितत्वादेव भवतीत्यभ्युपेतव्यम्; कुतः? अन्यत्राभावात् - अनडुहाद्युपयुक्तस्य प्रहीणस्य वा तृणादेः क्षीराकारेण परिणामाभावात्॥ \nप्राज्ञानधिष्ठितमपि प्रधानं चैतन्यमात्रवपुः निष्क्रियः पुरुषस्स्वसन्निधिमात्रेण सर्गादौ प्रवर्तयति। यथा दृक्छक्तियुक्तः गमनशक्तिविकलः पङ्गुः पुरुषः, अन्धं दृक्छक्तिविकलं प्रवृत्तिशक्तियुक्तं पुरुषं स्वसन्निधानात्प्रवर्तयति; यथा चायस्कान्ताश्मा स्वसन्निधानादयः प्रवर्तयति, तद्वदिति चेत्, परिहरति तथापीति। तद्वदपि प्रधानस्य प्रवृत्तिर्नोपपद्यते, तत्र हि पङ्गोः पुरुषस्य गमनशक्तिविकलस्यापि मार्गोपदेशादिव्यापारः कादाचित्को दृश्यते; अन्धस्य चाक्षुषव्यापारविरहेऽपि पङ्गूपदेशग्रहणादिश्चेतनधर्मोऽस्ति। अयस्कान्तमणेरप्ययःप्रवृत्तौ कादाचित्कमयस्सन्निधानं विद्यते। इह तु सन्निधिमात्रातिरेकी तादृशः कश्चिद्विशेषः उभयत्रापि न विद्यते। पुरुषसन्निधानस्य नित्यत्वेन नित्यसर्गप्रसक्तिः। तथा सति प्रतिसर्गाभावोऽपवर्गाभावप्रसङ्गश्च॥ \nइतश्च - अङ्गित्वानुपपत्तेश्च। गुणानामुत्कर्षापकर्षरूपाङ्गाङ्गिभावेन जगत्प्रवृत्तिः प्रतिसर्गावस्थायां साम्यावस्थानामेकस्योत्कर्षरूपाङ्गित्वानुपपत्तेश्च न संभवति। तत्राऽप्युत्कर्षोऽस्ति चेत्, सर्वदा सर्गप्रसङ्गः॥ \nउक्तप्रकाराद्व्यतिरिक्तप्रकारेण प्रधानानुमितौ च प्रधानस्य ज्ञातृत्वशक्तिवियोगाद्रचनानुपपत्त्यादयो दोषाः तदवस्थाः॥ \n प्रधानाभ्युपगमेऽपि प्रधानेन प्रयोजनाभावान्न तदनुमेयम्। पुरुषस्य भोगापवर्गार्थतया हि प्रधानप्रवृत्तेस्सप्रयोजनत्वम्। चैतन्यमात्रवपुषो निष्क्रियस्य नित्यनिर्विकारस्य पुरुषस्य इतरेतराध्यासकृतप्रकृतिदर्शनरूपभोगः, तद्विवेचन(क)रूपापवर्गश्च न संभवति। निर्विकारस्यैव, प्रकृतिसन्निधानेन भोगस्संभवति चेत्, उभयोर्नित्यत्वेन सर्वगतत्वेन च सन्निधानस्य नित्यत्वादपवर्गासिद्धिः तथाविधसन्निधेरेवापवर्गहेतुत्वे भोगासिद्धिश्च॥ \nविप्रतिषिद्धं चेदं साङ्ख्यदर्शनम्; प्रकृतेः परार्थतया पुरुषो द्रष्टा भोक्ता अधिष्ठाता चेत्याहुः; प्रकृतेश्च पुरुषस्य भोगापवर्गार्थतया सप्रयोजनत्वं च, प्रकृत्यैव साधनभूतया पुरुषो भोगमपवर्गं चाश्नुत इति चोक्तः। स च पुरुषश्चैतन्यामात्रवपुर्नित्यो निर्विकारो न द्रष्टा न भोक्ता न कर्तेति च; अत एव पुरुषो न बध्यते, न च मोक्षसाधनमनुतिष्ठति, न च मुच्यत इति च वदन्ति। प्रकृतिरचेतनभूतैव पुरुषसन्निधानात्पुरुषधर्मं चैतन्यं स्वस्मिन् स्वधर्मं कर्तृत्वं पुरुषे चानुसन्धाय बध्यते; मोक्षसाधनमनुतिष्ठति, मुच्यते इति चाहुः। अध्यासरूपमनुसन्धानं हि चेतनधर्मः; तथा प्रकृतिरनुपकारिणः पुरुषस्य भोगापवर्गस्वरूपं प्रयोजनं साधयतीत्युपकारिणीति चाहुः। अध्यासरूपबन्धादयः पुरुषस्य न सन्तीति चेत्, कस्तस्योपकारः? एवमाद्यन्योन्यविरुद्धभाषणादसमञ्जसम्। ॥इति रचनानुपपत्त्यधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.2.1 रचनानुपपत्त्यधिकरणम्\nदार्वादेरचेतनस्य रथप्रासादादिनिर्माणे तदभिज्ञानधिष्ठितस्य रचनानुपपत्तेश्च तज्ज्ञाधिष्ठितस्य रचनाप्रवृत्तेश्च अनुमानगम्यं प्रधानमचेतनं प्राज्ञानधिष्ठितं न जगत्कारणम्॥१॥\nयथा पयः अम्बु च दध्यादिभावेऽनपेक्षं, तद्वत्प्रधानमपीतिचेत्, तत्राप्युक्त एव हेतुः, तस्यापि पक्षीकृतत्वात्॥२॥\nप्राज्ञाधिष्ठितत्वानपेक्षत्वेन सर्वदा सृष्टिप्रसङ्गाच्च न प्रधानं कारणम्॥३॥\nक्षीरीभवद्धेनूपयुक्ततृणादिवत् प्रधानमपीति न युक्तं वक्तुम्, अनडुहादिष्वदर्शनात्, तद्धि प्राज्ञाधिष्ठितम्॥४॥\nपुरुषः स्वसन्निधानात्प्रधानं प्रवर्तयति अन्धपङ्गु पुरुषवत्, अश्मवत् - अयस्कान्ताश्मवदिति न प्राज्ञापेक्षेति चेत्, न, तथाऽपि न प्रधानप्रवृत्ति- संभवः, अविकृतत्वात्पुरुषस्य, पङ्ग्वन्धादेः मार्गोपदेशदेशान्तरगमनादिः कादाचित्को विकारोऽस्ति॥५॥\nगुणानामुत्कर्षापकर्षरूपाङ्गाङ्गिभावाद्धि जगत्प्रवृत्तिः, प्रतिसर्गावस्थायां साम्यावस्थानां वैषम्यकृताङ्गाङ्गित्वानुपपत्तेश्च न जगदारम्भः॥६॥\nज्ञस्य या शक्तिः, तद्वियोगात्, ज्ञातृत्व- शक्तिवियोगादित्यर्थ:। उक्तप्रकारव्यतिरिक्तप्रकारेण प्रधानानुमितौ च प्रधानस्य ज्ञातृत्वशक्तिवियोगात् रचनानुपपत्त्यादयो दोषास्तदवस्थाः॥७॥\nपुरुषस्य द्रष्टृत्वभोक्तृत्वनिर्विकारत्वादिविरुद्धसहस्राभ्युपगमाच्च असमञ्जसं कापिलमतम्॥९॥ इति रचनानुपपत्त्यधिकरणम् ॥ १ ॥"
                            }
                        ]
                    },
                    {
                        "verse_number": 12,
                        "original_text": "Adhikaraṇa 2.2.2 महद्दीर्घाधिकरणम्\nमहदीर्घवद्वा ह्रस्वपरिमण्डलाभ्याम्॥2.2.10॥\nउभयथापि न कर्मातस्तदभावः॥2.2.11॥\nसमवायाभ्युपगमाच्च साम्यादनवस्थितेः॥2.2.12॥\nनित्यमेव च भावात्॥2.2.13॥\nरूपादिमत्त्वाच्च विपर्ययो दर्शनात्॥2.2.14॥\nउभयथा च दोषात्॥2.2.15॥\nअपरिग्रहाच्चात्यन्तमनपेक्षा॥2.2.16॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.2.2 महद्दीर्घाधिकरणम्\nप्रधानकारणवादस्य युक्त्तयाभासमूलतया विप्रतिषिद्धत्वाच्चासामञ्जस्यमुक्त्तम्, सम्प्रति परमाणुकारणवादस्याप्यसामञ्जस्यं प्रतिपाद्यते - महद्दीर्घवद्वा ह्रस्वपरिमण्डलाभ्यामिति, असमञ्जसमिति वर्तते, वा शब्दश्चार्थे। ह्रस्वपरिमण्डलाभ्यां द्वयणुकपरमाणुभ्यां, महद्दीर्घवत्, त्र्यणुकोत्पत्तिवादवत्, अन्यच्च तदभ्युपगतंसर्वमसमञ्जसम्; परमाणुभ्यो द्वयणुकादिकमेण जगदुत्पत्तिवादवदन्यदप्यसमञ्जसमित्यर्थः। तथाहि - तन्तुप्रभृतयो ह्यवयवाः स्वांशैः षड्भिः पार्श्वैः संयुज्यमानाः अवयविनमुक्पादयन्ति, परमाणवोऽपि स्वकीयैः षड्भिः पाश्वैः संयुज्यमाना एव द्वयणुकादीनामुत्पादका भवेयुः, अन्यथा परमाणूनां प्रदेशभेदाभावे सति सहस्त्रपरमाणुसंयोगेऽप्येकस्मात्परमाणोरनतिरिक्त्तपरिमाणतया अणुतिवह्रस्वत्वमहत्त्वदीर्घत्वाद्यसिद्धिः स्यात्, प्रदेशभेदाभ्युपगमे परमाणवोऽपि सांशाः स्वकीयैरंशैः। तेच स्वकीयैरंशैरित्यनववस्था। न च वाच्यमवयवाल्पत्वमहत्त्वाभ्यां हि सर्षपमहीधरयोवैषम्यम् परमाणोरप्यनन्तावयवत्वे अवयवानन्त्यसाम्यात्सषर्पमहीधरयोर्वैषम्यासिद्धेरवयवापकषर्काष्ठाऽवश्याभ्युपगमनीयेति परमाणूनां प्रदेशभेदाभावे सत्येकपरमाणुपरिमाणातिरेकी प्रथिमा न जायेतेति सर्पपमहीधरयोरेवासिद्धेः। किं कुर्म्म इति चेद् - वैदिकः पक्षः परिगृह्यताम्। यत्तु परैर्ब्रह्मकारणवाददूषणपरिहारपरमिदं सूत्रं व्याख्यातम्; तदसंगतं, पुनरुक्त्तं च, ब्रह्मकारणवादे परोक्त्तान्दोषान् पूर्वस्मिन् पादे परिहृत्य परपक्षप्रतिक्षेपो ह्यस्मिन् पादे क्रियते। चेतनाद्व्रह्मणो जगदुत्पत्तिसम्भवश्च \"न विलक्षणत्वा\"दित्यत्रैव प्रपञ्चितः। अतो ह्रस्वपरिमण्डलाभ्यां महद्दीर्घाणुह्रस्वोत्पत्तिवदन्यच्च तदभ्युपगतं सर्वमसमञ्जसमित्येव सूत्रार्थः। किमत्रान्यदसमञ्जसमित्यत्राह।। 10।।\nपरमाणुकारणवादे हि परमाणुगतकर्मजनित तत्संयोगपूवर्कद्वयणुकादिक्रमेण जगदुतपत्तिरिष्यते; तत्र निखिलजगदुत्पत्तिकारणभूतपरमाणुगतमाद्यं कर्मादृष्टकारितमित्यभ्युपम्यते। अग्नेरूर्ध्वज्वलनं वायोस्तिर्य्यग्गमनमणुमनसोश्चाद्यं कर्मेत्यदृष्टकारितानि\" इति, तदिदं परमाणुगतं कर्म स्वगतादृष्टकारितमात्मगतादृष्टकारितं वा ? उभयथाऽपि न सम्भवति, क्षेत्रज्ञपुण्यपापानुष्ठानजनितस्यादृष्टस्य परमाणुगतत्वासम्भवात्, सम्भवे च सदोत्पादकत्वप्रसंगः। आत्मगतस्य चादृष्टस्य परमाणुगतकर्मोत्पत्तिहेतुत्वं न सम्भवति। अथादृष्टवदात्मसंयोगादणुषु कर्मोत्पत्तिस्तदा तस्यादृष्टप्रवाहस्य नित्यत्वेन नित्यसर्गप्रसंगः। नन्वदृष्टं विपाकापेक्षं फलायालम्। कानिचिददृष्टानि तदानीमेव विपच्यन्ते कानिचिज्जन्मान्तरे कानिचित्कल्पान्तरे। अतो विपाकापेक्षत्वानान सवर्दोत्पादकत्वप्रसंक इति। नैतत्, अनन्तैरात्मभिस्संकेतपूर्वकमयुगपदनुष्ठितानेकविविधकर्मजनितानामदृष्टानामेकस्मिन् काले एकरूपविपाकस्याप्रामाणिकत्वात्। अत एव युगपसिर्वसंहारो द्विपरार्द्धकालमविपाकेनावस्थानं च न संगच्छते। न चेश्वरेच्छाहितविशेषादृष्टसंयोगादणुषु कर्म, आनुमानिकेश्वरासिद्धेः \"शास्त्रयोनित्वा\" दित्यत्रोपपादितत्वात्, अतो जगदुत्पत्तेरणुगतकर्मपूर्वकत्वाभावः।। 11।।\nसमवायाभ्युपगमाच्चासमञ्जसम्, कुतः साम्यादनवस्थितेः। समवायस्यापयवयविजातिगुणवदुपपादकान्तरापेक्षासाम्यादुपपादकान्तरस्यापि तथेत्यनवस्थितेरसमञ्जसमेव। एतदुक्त्तं भवति, अयुतसिद्धानामाधाराधेयभृतानामिह प्रत्ययहेतुयर्ः सम्बन्धः ससमवाय इति समवायोऽभ्युपगम्यते। अपृथक्स्थित्युपलब्धीनां जात्यादीनां तथाभावस्य निर्वाहकत्वेन चेत्समवायोऽभ्युपगम्यते, समवायस्यापि तत्साम्यात्तथाभावहेतुरन्वेषणीयः, तस्यापि तथेत्यनवस्थितिः ; समवायस्य तदपृथक्सिद्धत्वं स्वभाव इति परिकल्प्यते चेत्, - जातिगुणानामेवैषस्यवभावः परिकल्पनीयः ; न पुनरदृष्टचरं समवायं अभ्युपगम्य तस्यैव स्वभाव इति कल्पयितुं युक्त्तमिति। समवायस्य नित्यत्वे अनित्यत्वे चायं दोषः समानः, नित्यत्वे दोषान्तरं चाह।। 12।।\nसमवायस्य सम्बन्धत्वात् सम्बन्धस्य नित्यत्वे सम्बन्धिनो जगतश्च नित्यमेव भावादसमञ्जसम्।। 13।।\nपरमाणूनां पार्थिवाप्यतैजसवायवीयानां चतुर्विधानां रूपरसगन्धस्पर्शवत्त्वाभ्युपगमादभिमतनित्यत्व सूक्ष्मत्वनिरवयवत्वादिविपर्ययेणानित्यत्वस्थूलत्वसावयवत्वादि प्रसज्यते, रूपातदिमतां घटादीनामनित्यत्वं तथाविधकारणान्तरारब्धत्वादिदर्शनात्। न हि दर्शनानुगुण्येनादृष्टाऽर्थः कल्प्यमानः स्वाभिमतविशेषेव्यवस्थापयितुं शक्यः, दर्शनानुगुण्येन हि परमाणूनां रूपादिमत्त्वं त्वया कल्प्यते। अतोऽप्यसमञ्जसम्। अथैतद्दोषपरिजिहीर्षया परमाणूनां रूपादिमत्त्वं नाभ्युपगम्यते, तत्राह।। 14।।\nन केवलं परमाणूनां रूपादिमत्त्वाभ्युपगम एव दोषः, रूपादिविरहेऽपि कारणगुणपूर्वकत्वात् कार्य्यगुणानां पृथिव्यादयो रूपादिशून्याः स्युः। तत्परिजिहीर्षया रूपादिमत्त्वाभ्युपगमे पूर्वोक्त्तदोष इत्युभयथा च दोषादसमञ्जसम्।। 15।।\nकापिलपक्षस्य श्रुतिन्यायविरोधपरित्यक्त्तस्यापि सत्कार्य्यवादादिना क्कचिदंशे वैदिकैः परिग्रहोऽस्ति, अस्य तु काणादपक्षस्य केनाप्यंशेनापरिग्रहादनुपपन्नत्वाच्चत्यन्तमनपेक्षैव निश्रेयसाथिर्भिः कार्या।। 16।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.2.2 महद्दीर्घाधिकरणम्\nकिं काणादाभ्युपगतः परमाणुकारणवादः समीचीनयुक्तिमूलः, उत नेति संशयः । समीचीनयुक्तिमूल इति पूर्वपक्षः, अवयवसंयोगात् अवयव्युत्पत्तेर्दर्शनात् अवयवाल्पत्वप्राचुर्याभ्यां सर्षपमहीधरवैषम्यदर्शनाच्च अवयवाल्पत्वकाष्ठा अवश्याभ्युपगमनीयेति परमाणुसिद्धिः। ते चतुर्विधाः परमाणवो विपाकदशापन्नक्षेत्रज्ञादृष्टसचिवाः परमेश्वराधिष्ठिताः द्व्यणुकादिक्रमेण जगदारम्भका इति। राद्धान्तस्तु - अवयवाः स्वकीयैः षड्भिः पार्श्वैः संयुज्यमानाः स्वस्मान्महान्तमवयविनमुत्पादयन्तीति परमाणुष्वपि तथैवोत्पादकत्वमभ्युपेतव्यम् । तथा सति परमाणवोऽपि सांशाः स्वकीयैरवयवैः, ते च स्वकीयैरिति न क्वचित् कारणस्य व्यवस्थितिः। सूत्रार्थस्तु - महदीर्घवद्वा ह्रस्वपरिमण्डलाभ्याम् - असमञ्जसमिति वर्तते । वाशब्दश्चार्थे । ह्रस्वपरिमण्डलाभ्यां - द्व्यणुकपरमाणुभ्याम्, महद्दीर्घवत् - त्र्यणुकद्व्यणुकोत्पत्तिवत्, अन्यच्च तदभ्युपगतं सर्वमसमञ्जसम्॥१०॥ \nद्व्यणुकादिक्रमेणारम्भकत्वं कारणानवस्थितेरसमञ्जसम्। किमत्रान्यदसमञ्जसमित्यत्राह उभयथापि न कर्मातस्तदभावः २-२-११ परमाणूनामाद्यं कर्म अदृष्टकारितमित्यभ्युपगम्यते, तददृष्टं किमणुगतम्, उत क्षेत्रज्ञगतम्। उभयथाऽप्यदृष्टस्य अकादाचित्कत्वेन सदोत्पादकत्वप्रसङ्गात् कादाचित्कं कर्म न संभवति। अतः कर्मणा परमाणुसंयोगाभावः । विपाकापेक्षत्वेऽपि नानाविधानन्तादृष्टानामेकदैव एकरूपविपाकश्च न संभवति। आनुमानिकेश्वरासिद्धेरीश्वरेच्छयापि नियमो न संभवति॥१६॥ \nसमवायाभ्युपगमाच्च असमञ्जसम्। समवायो हि जातिगुणादीनां द्रव्यविशेषापृथक्सिद्धिहेतुतयाऽभ्युपगम्यते। समवायस्यापि तथाभावे हेत्वपेक्षासाम्यादनवस्थितेः। समवायस्य तथाभावः स्वाभाविक इति चेत् - जातिगुणादीनामेवैष स्वभाव इति युक्तम्॥ १२॥ \nसमवायसम्बन्धस्य नित्यत्वाभ्युपगमात्, सम्बन्धिनित्यत्वमन्तरेण तदनुपपत्तेः, अवयवावयविनोरुभयोरपि नित्यमेव भावात् कार्यकारणभाव एव न सिद्ध्यति ॥१३॥ \nपरमाणूनां नित्यत्वनिरवयवत्वादिविपर्ययश्च स्यात्, रूपादिमत्त्वात् तेषाम् । घटादिषु रूपादिमत्सु तथा दर्शनात् । दर्शनादेव हि त्वदभिमतं परिकल्प्यते॥१४॥ \nअनित्यत्वादिभयात् परमाणूनां रूपादिशून्यत्वे कार्यगुणस्य कारणगुणपूर्वकत्वासिद्धिः। तत्सिद्धये रूपादिमत्त्वे चानित्यत्वादिदोषप्रसक्तिरिति उभयथा च दोषादसमञ्जसमेव॥ १५ ॥ \nकापिलपक्षे हि श्रुतिन्यायविरुद्धेऽपि सत्कार्यवादादि किश्चित् वैदिकैः परिगृह्यते । काणादे तु कस्यचिदप्यंशस्य वैदिकैः परिग्रहाभावादनुपपन्नत्वाच्च निःश्रेयसार्थिभिरत्यन्तमनपेक्षा कार्या॥१६॥ ॥इति महद्दीर्घाधिकरणम् ॥२॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.2.2 महद्दीर्घाधिकरणम्\nअसमञ्जसमिति वर्तते। वा शब्दश्चार्थे। ह्रस्वपरिमण्डलाभ्यां महद्दीर्घवत् - द्व्यणुकत्र्यणुकोत्पत्तिवदन्यच्च तन्मतं सर्वमसमञ्जसम्। अवयवास्स्वकीयैष्षड्भिः पार्श्वैस्संयुज्यमाना हि पृथुतरमवयविनमारभन्ते, परमाणूनां निरवयवत्वेन पार्श्वानभ्युपगमात्, पार्श्वाननपेक्ष्य संयुज्यमानानां न पृथुतरद्रव्यारम्भकत्वसंभवः॥१०॥\nअणुगताद्यकर्मासंभवात्तत्कृताणुसंयोगाभावात् क्षेत्रज्ञादृष्टानां विपाकापेक्षत्वेऽपि न तत्कृतकादाचित्काणुगतकर्मसंभव:। अनपेक्षत्वे प्रागप्युत्पादकं स्यात्। विपाको नाम कश्चिददृष्टगतो धर्मो न ज्ञायते, कर्मविधिवेलायामेव कालविशेषनियत- फलदायित्वं यस्य कर्मणश्चोदितम्, तस्य तत्कालागम एव विपाक:। अनियतकालविशेषाणां कर्मणां प्रबलकर्मान्तराप्रतिबन्ध एव विपाक:। अदृष्टानि च तत्तत्कर्मानुगुणफलदानस्वभावानि, अतोऽनन्तैरात्मभिः विविधकालफलदायित्वेनानुष्ठितानामेकदैकरूपविपाको न संभवति। अनुमेयेश्वरासिद्धेस्तदधिष्ठानाच्च न संभवति॥११॥\nसमवायाभ्युपगमाच्चासमञ्जसम्, समवायस्यापि जातिगुणादेरिवापृथक्सिद्धिहेत्वपेक्षासाम्यादनवस्थितेः, समवायस्य तत्स्वभावकल्पनायां जात्यादेरेव तन्न्याय्यम्॥१२॥\nसमवायस्य नित्यत्वाभ्युपगमे संबन्धिनित्यत्वमन्तरेण तदनुपपत्तेः, अवयवावयविनोरुभयोर्नित्यत्वप्रसङ्गादसदेवेदम्॥१३॥\nपरमाणूनां रूपादिमत्त्वान्नित्यत्वादिविपर्ययश्च, घटादिषु तथा दर्शनात्॥१४॥\nअनित्यत्वादिभयाद्रूपादिशून्यत्वे कारणगुणपूर्वकत्वासिद्धिः, तद्भयाद्रूपादिमत्त्वे च अनित्यत्वादिरित्युभयधा च दोषादसमञ्जसमेव॥१५॥\nकाणादपक्षे कस्याप्यंशस्य वैदिकैरपरिग्रहादनुपपन्नत्वाच्च, अत्यन्तमनपेक्षा॥१६॥ इति महद्दीर्घाधिकरणम् ॥ २ ॥"
                            }
                        ]
                    },
                    {
                        "verse_number": 13,
                        "original_text": "Adhikaraṇa 2.2.3 समुदायाधिकरणम्\nसमुदाय उभयहेतुकेऽपि तदप्राप्तिः॥2.2.17॥\nइतरेतरप्रत्ययत्वादुपपन्नमिति चेन्न संघातभावानिमित्तत्वात्॥2.2.18॥\nउत्तरोत्पादे च पूर्वनिरोधात्॥2.2.19॥\nअसति प्रतिज्ञोपरोधो यौगपद्यमन्यथा॥2.2.20॥\nप्रतिसंख्याऽप्रतिसंख्यानिरोधाऽप्राप्तिरविच्छेदात्॥2.2.21॥\nउभयथा च दोषात्॥2.2.22॥\nआकाशे चाविशेषात्॥2.2.23॥\nअनुस्मृतेश्च॥2.2.24॥\nनासतोऽदृष्टत्वात्॥2.2.25॥\nउदासीनानामपि चैवं सिद्धिः॥2.2.26॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.2.3 समुदायाधिकरणम्\nपरमाणुकारणवादिनो वैशेषिका निरस्ताः; सौगताश्च जगतः परमाणुकारणत्वम भ्युपगच्छन्तीत्यनन्तरं तन्मतेऽपि जगदुत्पत्तितद्वयवहारादिकं नोपपद्यत इत्युच्यते \"ते चतुर्विधाः, केचित्पार्थिवाप्यतैजसवायवीयपरमाणुसङ्घातरूपान् भृतभौतिकान् वाह्यांश्चित्तचैत्तरूपाश्चाभ्यन्तरानथान् प्रत्यक्षानुमानसिद्धानभ्युपयन्ति। अन्ये तु - बाह्यार्थान् सर्वान् पृथिव्यादीन् विज्ञानानुमेयान् वदन्ति। अपरे तु - अर्थशून्यं विज्ञानमेव परमाथसत्, बाह्यार्थास्तु स्वाप्रार्थकल्पा इत्याहुः। त्रयोऽप्येते स्वाभ्युपगतं वस्तु क्षणिकमाचक्षते, उक्रभूतभौतिकचित्तचैत्तव्यतिरिक्त्तमात्माकाशादिकं स्वरूपेणैव नानुमन्वते। अन्ये तु - सर्वशून्यत्वमेव संगिरन्ते, तत्र ये बाह्यार्थास्तित्ववादिनस्ते तावन्निरस्यन्ते, ते चैवं मन्यन्ते, रूपरसस्पर्शगन्धस्वभावाः पार्थिवाः परमाणवः, रूपरसस्पर्शस्वभावाश्चाप्याः, रूपरसस्पर्शस्वभावास्तैजसाः, स्पर्शस्वभावाश्च वायवीयाः, पृथिव्यप्तेजावायुरूपेण संहन्यन्ते, तेभ्यश्च पृथिव्यादिभ्यः शरीरेन्द्रियविषयरूपसङ्घाता भवन्ति, तत्र च शरीरान्तर्वर्तिग्राहकाभिमानारूढो विज्ञानसन्तान एवात्मत्वेनावतिष्ठत्ते, तत एव सर्वो लौकिकव्यवहारः प्रवर्तत इति। तत्राभिधीयते समुदाये उभयहेतुकेपि तदमाप्तिः योऽयमगुहेतुकः पृथिव्यादिभूतात्मकः समुदायः यश्च पृथिव्यादिहेतुकः शरीरेन्द्रियविषयरूपसमुदायस्तस्मिन्नुभयहेतुकेऽपि समुदाये तत्प्राप्तिर्नापपद्यते, जगदात्मकसमुदायोत्पत्तिर्नोपपद्यत इत्यर्थः परमाणूनां पृथिव्यादिभूतानां च क्षणिकत्वाभ्युपगमात् क्षणध्वंसिनः परमाणवो भूतानि च कदा संहतौ व्याप्रियन्ते, कदा संहन्यन्ते, कदा विज्ञानविषयभूताः, कदा च हानोपादानादिव्यवहारास्पदतां भजन्ते। को वा विज्ञानात्मा, कं च विषयं स्पृशति, कश्च विज्ञानात्मा कमर्थ कदा वेदयते, कं वा विदितमर्थ कश्च कदोपादत्ते, सप्रष्टा हि नष्टः स्प्रष्टश्च नष्टः, तथा वेदिता विदितश्च नष्टः कथं चान्येन स्पृष्टमन्यो वेदयते, कथं चान्येन विदितमर्थमन्य उपादत्ते। सन्तानानामेकत्वेऽपि सन्तानिभ्यस्तेषां वस्तुतो वस्त्वन्तरत्वानभ्युपगमान्न तन्निबन्धनं व्यवहारादिकमुपपद्यते अहमर्थ एवात्मा, स च ज्ञातैवेति चोपपादितं पुरस्तात्।।17।।\nअविद्यादीनामितरेतरहेतुत्वेनोपपन्नं सङ्घातभावादिकमिति चेत्, एतदुकं भवति, यद्यपि क्षणिकास्सर्वे भावा स्तथाऽप्यविद्ययैतत्सर्वमुपपद्यते। अविद्या हि नाम विपरीतबुद्धिः। क्षणिकादिषु स्थिरत्वादिगोचरा तया संस्काराख्या रागद्वेषादयो जायन्ते, ततश्चित्ताभिज्वलनरूपं विज्ञानं, ततश्च नामाख्याश्चित्तचैत्ताः, पृथिव्यादिकं च रूपिद्रव्यम्। ततः षडायतनाख्यमिन्द्रियषटम्,ततः स्पर्शाख्यः कायः, ततो वेदनादय ततश्च पुनरप्यविद्यादया यथोक्त्ता इत्यनादिरियमविद्यादिकाऽन्योन्यमूला चक्रपरिवृत्तिः। एरच्च सर्वं प्रथिव्यादिभूतभौतिकसङ्घातमन्तरेण नोपपद्यते, अतः सङ्घातभावादिकमुपपन्नमिति। तत्रोत्तरं - न सङ्घातभावानिमित्तत्वादिति। नैतदुपपद्यते, एषामाविद्यदीनां पृथिव्यादिभूतभौतिकसंघातभावं प्रत्यनिमित्तत्वात्। न खलु अस्थिरादिषु स्थिरत्वादिबुद्ध्या त्मिकाऽविद्या तन्निमित्ता रागद्वेषादयो वाऽर्थान्तरस्य क्षणिकस्य संहतिहेतुतां प्रतिपद्यन्ते। शुक्त्तिकारजतादिबुद्धिर्हि न शुक्त्तयाद्यर्थसंहतिहेतुर्भवति। किञ्च यस्य क्षणिके स्थिरत्वबुद्धिः स तदैव नष्ट इति कस्य रागादय उत्पद्यन्ते, संस्काराश्रयं स्थिरमेकद्रव्यमनभ्युपगच्छतां संस्कारानुवृत्तिरपि न शकें कपयितुम्।। 18।।\nइतश्च क्षणिकत्वपक्षे जगदुत्पत्तिर्नोपपद्यते; उत्तरक्षणोत्पत्तिवेलायां पूर्वक्षणस्य विनष्टत्वात् तस्योत्तरक्षणं प्रति हेतुत्वानुपपत्तेः, अभावस्य हेतुत्वे सर्वं सर्वत्र सर्वदोत्पद्यत। अथ पूवक्षणवर्तित्वमेव हेतुत्वमित्युच्यते, एवं तर्हि कश्चिदेव घटक्षणस्तदुत्तरकालभाविनां सर्वेपामेव गोमहिपाश्वकुड्य पापाणादीनां त्रैलोक्यवर्तिनां हेतुः स्यात्। अथैकजातीयस्यैव पूर्वक्षणवर्त्तिनो हेतुत्वमिष्यते, तथाऽपि सर्वदेशवर्त्तिनामुत्तरक्षणभाविनां घटानामेक एव पूर्वक्षणवर्ती घटो हेतुः स्यात्। अथैकस्यैव हेतुरेक इति मनुषे, तथाऽपि कस्यैकस्य को हेतुरिति न ज्ञायते। अथ यस्मिन्देशे यो घटक्षणः स्थितस्तद्देशसम्बन्धिन एवोत्तरघटक्षणस्य स हेतुरिति, किं देशस्य स्थिरत्वं मनुषे; किञ्च चक्षुरादि संप्रयुक्त्तस्यार्थस्य ज्ञानोत्पत्ति काले अनवस्थितत्वात् न कस्याचिदर्थस्य ज्ञानविषयत्वं सम्भवति।। 19।। \nअसत्यपि हेतौ कार्य्यमुत्पद्यते चेत् - सर्वं सर्वदात्पद्येतेत्युक्त्तम्। न केवलमुत्पत्तिविरोध एव, प्रतिज्ञा च भवतामपरुध्येत। अधिपतिसहकार्यालम्बनसमनन्तरप्रत्ययाशचत्वारो विज्ञानोत्पत्तौ हेतवः इति वः प्रतिज्ञा अधिपतिरिन्द्रियम्। अथ प्रतिज्ञानुपरोधाय घटक्षणेस्थित एव घटक्षणान्तरोत्पत्तिरिष्यते तथा च सति द्वयोः कार्यकारणयोर्घटक्षणयोर्यौगपद्येनापलब्धिः प्रसज्येत। न च तथोपलभ्यते, क्षणिकत्वप्रतिज्ञा चैवं हीयेत। क्षणिकत्वं स्थितमेवेति चेत् - इन्द्रियसम्बन्धज्ञानयोर्यौगपद्यं प्रसज्येत।। 20।।\nएवं तावदसत उत्पत्तिर्निरस्ता; सतो निरन्वयविनाशोऽपि नापपद्यत इत्युच्यते; क्षणिकत्ववादिभिर्मुद्गराभिधाताद्यन्नतरभावितयोपलब्धियोग्यः सदृशसन्तानावसानरूपः स्थूलो यः, सदृशसन्ताने प्रतिक्षणभावी चोपलब्ध्यनर्हः सूक्ष्मश्च या ेनिरन्वयो विनाशः प्रतिसंख्यानिरोधाप्रतिसंख्यनिरोधशब्दाभ्यामभिधीयेते, तो न सम्भवत इत्यर्थ ः। कुतः? अविच्छेदात् सतो निरन्वयविच्छेदासम्भवात्। असम्भवश्च सत उत्पत्तिविनाशौ नामावस्थान्तरापत्तिरेव; अवस्थायोगि तु द्रव्यमेकमेव स्थिरमिति कारणादनन्यत्वं कार्यस्योपपादयद्भिरस्माभिः \"तदनन्यत्वम्\" इत्यत्र प्रतिपादितः। निर्वाणस्य दीपस्य निरन्वयविनाशदर्शनादन्यत्रापि विनाशो निरन्वयोऽनुमीयत इति चेन्न, घटशरावादौ मृदादिद्रव्यानुवृत्त्युपलब्ध्या सतो द्रव्यस्यावस्थान्तरापत्तिरेव विनाश इति निश्चिते सति प्रदीपादौ सूक्ष्मदशापत्त्याऽप्यनुपलम्भोपपत्तेः,तत्राप्यवस्थान्तरापात्तकल्पनस्यैव युक्त्तत्वात्।। 21।।\nक्षणिकत्ववादिभिरभ्युपेतात्तुच्छादुत्पत्तिरुत्पन्नस्य तुच्छतापत्तिश्च न सम्भवतीत्युक्त्तम्; तदुभयप्रकाराभ्युपगतो दोषश्च भवति। तुच्छादुत्पत्तौ तुच्छात्मकमेव कार्य्यं स्यात्, यद्धि यस्मादुत्पद्यते, तत्तदातत्मकं दृष्टं, यथा भृत्सुवर्णादेरुत्पन्नं मणिकमुकुटादि भृत्सुवर्णाद्यात्मकं दृष्टम्, न च जगत्तुच्छात्मकं भवद्भिरभ्युपगम्यते; न च प्रतीयते। सतो निरन्वयविनाशे सत्येकक्षणादूर्ध्वं कृत्स्नस्य जगतस्तुच्छतापत्तिरेव स्यात्, पश्चात् तुच्छाज्जगदुत्पत्तावनन्तरोक्त्तं तुच्छात्मकत्वमेव स्यात्, अत उभयथापि दोषान्न भवदुक्त्तप्रकारावुत्पत्तिनिरोधौ।। 22।।\nबाह्याभ्यन्तरवस्तुनः स्थिरत्वप्रतिपादनाय प्रतिसंख्याप्रतिसंख्योनिरोधयोस्तुच्छरूपता निराकृता; तत्प्रसंगेन ताभ्यां सह तुच्छत्वेन सौगतैः परिगणितस्याकाशस्यापि तुच्छता प्रतिक्षिष्यते। आकाशे च निरुपाख्यता न युक्त्ता, भावरूपत्वेनाभ्युपगतपृथिव्यादिवदाकाशस्यापि अबाधितप्रतीतिसिद्धत्वाविशेषात्। प्रतीयते ह्याकाशे \"अत्र श्येनः पतति, अत्र गृध्रः\" इति श्येनादिपतनदेशत्वेन, न च पृथिव्याद्यभावमात्रमाकाश इति वक्त्तुं शक्यं, विकल्पासहत्वात्; पृथिव्यादेः प्रागभावः, प्रध्वंसाभावः, इतरेतराभावः,अत्यन्ताभावो वा आकाशः; सर्वथाऽप्याकाशप्रतीत्यनुपपत्ति। स्यात्। प्रागभावप्रध्वंसाभावयोराकाशत्वे पृथिव्यादिषु वर्तमानेषु आकाशप्रतीत्ययोगात् निराकाशं जगत्स्यात्। इतरेतराभावस्याकाशत्वेऽपीतरेतराभावस्य तत्तद्वस्तुगतत्वेन तेषामन्तराले आकाशप्रतीतिर्न स्यात्। अत्यन्ताभावस्तु पृथिव्यादीनां न सम्भवति। अभावस्य विद्यमानपदार्थावस्थाविशेषत्वोपपादनाच्चाकाशस्य अभावरूपत्वेऽपि न निरुपाख्यत्वम्। अण्डान्तर्वर्तिनश्चाकाशास्य त्रिवृत्करणोपदेशप्रदर्शितपञ्चीकरणेन रूपवत्त्वाच्चाक्षुपत्वेऽप्यविरोधः।। 23।।\nपूर्वप्रस्तुतं वस्तुनः स्थिरत्वमेवोपपाद्यते, अनुस्मरणं पूर्वानुभृतवस्तुविषयं ज्ञानं प्रत्यभिज्ञानमित्यर्थः, तदेवेतमिति सर्वं वस्तुजातमतीतकालानुभृतं प्रत्यभिज्ञायते; न च भार्वाद्भर्ज्वालादिष्विव सादृश्यनिबन्धनोऽयमेकत्वव्यामोह इति वक्त्तुं शक्यम् व्यामुह्यतो ज्ञातुरेकस्यानभ्युपगमात्, न ह्यन्यानुभूतेनैकत्वं सादृश्यं वा स्वानुभूतस्यान्योऽनुसन्धत्ते, अतो भिन्नकालावस्त्वाश्रयसादृश्यानुभवनिबन्धनमेकत्वव्यामोहं वदद्भिर्ज्ञातुरेकत्वमवश्याश्रयणीयम्; न ु ज्ञेयेष्वपि घटादिषु ज्वालादिष्विव भेदसाधनप्रमाणमुपल भामहे, येन सादृश्यनिबन्धनां प्रत्यभिज्ञां कल्पयेम, यदपि चेदमुच्यते प्रत्यक्षानुमानाभ्यां घटादेः क्षणिकत्वं सिद्धयति। प्रत्यक्षं तावद्वर्तामानार्थविषयमवर्तमानाद्वस्तुनो व्यावृत्तं त्वविषयमवगमयति नीलमिव र्पातात्, एवं च भूतभविष्यभ्द्यां वर्तमानस्य वस्त्वन्तरत्वमवगतं भवति, अनुमानमपि अर्थक्रियोकारित्वात्सत्त्वाच्च घटादिः क्षणिकः, यदक्षणिकं शशविषाणादि तदनर्थक्रियाकारी असच्च, तथा अन्यत्यघटक्षणसत्त्वात्पूर्वघटक्षणसत्त्वानि विनाशीनि घटक्षणसत्त्वात् अन्त्यघटक्षणसत्त्ववादिति।। तच्च कार्यकारणभावानुपपत्त्यादिभिः पूर्वमेव निरस्तम्। किञ्च प्रत्यक्षगम्या वर्तमानस्यावर्तमानाद्वयावृत्तिर्न वर्त्तमानस्य वस्त्वन्तरत्वमवगमयति, अपि तु वर्तमानकालयोगितामात्रम्, न च तावतावस्त्वन्तरत्वं सिध्यति, तस्यैव कालान्तरयोगसम्भवात्। यत्तु सत्त्वादर्थाक्रियाकारित्याच्चेति क्षणिकत्वे हेतुद्वयमुक्त्तम्, तदभिमतविपरीतसाधनत्वाद्विरुद्धम्, सत्त्वादथर्क्रियाकारित्वाद्वा घटादि स्थास्नु यदस्थास्नु तदसदनर्थक्रियाकारि च यथा शशविषाणमित्यपि हि वक्त्तुं शक्यम्। किञ्च अर्थक्रिराकारित्वमक्षणिकत्वमेव साधयेत्; क्षणध्वंसिनो हि व्यापारासम्भवादर्थक्रियाकारित्वं न सम्भवतीत्युक्त्तम्, तथाऽन्त्यघटक्षणस्य हेतुतो नाशदर्शनादितरेऽपि घटक्षणा हेत्वपेक्षविनाशाः स्युरिति आमुद्गरादिहेतूपनिपातात्स्थास्नुत्वमेव। न च वाच्यं, न मुद्गरादयो विनाशहेतवः, अपि तु कपालादिविसदृशसन्तानोत्पत्तिहेतव इति कपालत्वावस्थापत्तिरेव घटादीनां विनाश इत्युपपादितत्वात्कपालोत्पत्तिव्यतिरिक्त्तत्वाभ्युपगमेपि विनाशस्य विनाशहेतुत्वमेव मुद्गरादेरानन्तर्याद्युक्त्तम्, अतः प्रत्यभिज्ञया स्थिरत्वमवगम्यमानं न केनापि प्रकारेणापह्नोतुं शक्यम्। पूर्वापरकालसम्बन्ध्यर्थैक्यविषयायाः प्रत्यभिज्ञाया अन्यविषयत्वं ब्रुवन्नीलादि ज्ञानानामपि नीलादेरथर्ान्तरविषयत्वं ब्रूयात्। किञ्च प्रमातृप्रमेययोः क्षणिकत्वं वदद्भिर्व्याप्त्यवधारण तत्स्मरणपूर्वकरनुमरनरभ्युपगमोऽपि दुःशकः। तथेदं क्षणिक मित्यादिप्रतिज्ञापूर्वकहेतुपन्यासादिकमपि नोपपद्यते भवताम्। प्रतिज्ञोपक्रमक्षण एव वक्त्तुर्विनष्टत्वात्, न ह्यन्येनोपक्रान्तम् अजानद्भिरन्यैः समापयितुं शक्यम्।। 24।।\nएवं तावद्वैभाषिकसौत्रान्तिकयोर्वाह्यार्थास्तित्ववादिनोः साधारणानि दूषणान्युक्त्तानि। तत्र यदुक्त्तं संप्रयुक्त्तस्यार्थस्य ज्ञानोत्पत्तिकाले अनवस्थित्वान्न कस्यचिदर्थस्य ज्ञानविषयत्वं सम्भवतीति, तत्र सौत्रान्तिकः प्रत्यवतिष्ठते - न ज्ञानकालेऽवस्स्थानमर्थस्य ज्ञानाविषयत्वहेतुः, ज्ञानोत्पत्तिहेतुत्वमेव हि ज्ञानविषयत्वम्, न चैतावता चक्षुरादेर्ज्ञानविषयत्वप्रसंगः, स्वाकारसमर्पणेन ज्ञानहेतोरेव ज्ञानविषयत्वाभ्युपगमात् ज्ञानेस्वाकारं समर्प्य विनष्टोऽप्यर्थो ज्ञानगतेन नीलाद्याकारेणानुमीयते न च पूर्वपूर्वज्ञानेनोत्तरोत्तरज्ञानाकारसिद्धिः, नीलज्ञानसन्ततौ पीतज्ञानानुत्पत्तिप्रसंगाततोऽर्थकृतमेव ज्ञानवैचत्र्यमिति। अत्रोच्यते - \"नासतो दृष्टत्वात्\" इति। योऽयं ज्ञाने नीलादिराकार उपलभ्यते स विनष्टस्यासतोऽर्थस्याकारो भवितुं नार्हति। कुतः ? अदृष्टत्वात्। न खलु धर्मिणि विनष्टे तद्धर्मस्यार्थान्तरे संक्रमणं दृष्टम्। प्रतिविम्वादिकमपि स्थिरस्यैव भवति। तत्रापि न धर्ममात्रस्य। अतोऽर्थवैचित्र्यकृतं ज्ञानवैचित्र्यमर्थस्य ज्ञानकाले अवस्थानादेव भवति। पुनरपि साधारणं दूषणमाह।। 25।।\nएवं क्षणिकत्वासदुत्पत्त्यहेतुकविनाशाद्यभ्युपगमे उदासीनानामनुद्युञ्जानानामपि सर्वार्थसिद्धिस्स्यात्। इष्टप्राप्तिरनिष्टनिवृत्तिर्वा प्रयन्तादिभिस्साध्यते; क्षणध्वंसे हि सर्वेषां भावानां पूर्वपूर्व वस्तु तद्गतो वा विशेषः संस्कारादिकोऽविद्यादिर्वा उत्तरत्र न कश्चिदनुवर्तत इति प्रयन्तादिभिः साध्यं न किञ्चिदस्ति, एवं सत्यहेतुसाध्यत्वात्सर्वसिद्धीनामुदासीनानामप्यैहिकामुष्मिकफलं मोक्षश्च सिद्धयेत्।। 26।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.2.3 समुदायाधिकरणम्\nसौगताश्चतुर्विधाः - प्रत्यक्षसिद्धस्थूलद्रव्यवादिनः केचिद्वैभाषिकाः; अन्ये विज्ञानानुमेयस्थूलद्रव्यवादिनः, ते च सौत्रान्तिकाः । अपरे निरालम्बन विज्ञानमात्रसद्भावं वदन्ति योगाचाराः । त्रयोऽप्येते स्वाभ्युपगतवस्तुनः क्षणिकत्वं वदन्ति । अन्ये तु सर्वशून्यवादिनो माध्यमिकाः । तत्राद्ययोः बाह्यसद्भावमभ्युपगच्छतोः जगदुत्पत्तिप्रकारः लोकव्यवहारश्च सूपपादः, उत दुरुपपाद इति संशयः । सूपपाद इति पूर्वःपक्षः । तथाहि - पार्थिवाप्यतैजसवायवीया गन्धादियुक्ताः परमाणवो हि पृथिव्यादिरूपेण संहता भवन्ति, भूतेभ्यश्च शरीरेन्द्रियविषयलक्षणसङ्घाताः । तत्र आन्तरः विज्ञानसन्तानो ग्राहकाभिमानारूढः आत्मत्वेनावतिष्ठते । एषु क्षणिकेष्वपि स्थिरत्वादिगोचरबुद्ध्याख्याविद्यया सर्वमुपपद्यत इति जगदुत्पत्तिर्लोकव्यवहारश्च युज्यते । राद्धान्तस्तु - क्षणध्वंसिनः परमाणवः कदा संहतौ व्याप्रियन्ते, कदा संहन्यन्ते, संहतौ व्यापृताः तस्मिन्नेव क्षणे विनष्टाश्चेत् के पुनः संहन्यन्ते? कश्च विज्ञानात्मा कदा कं विषयं स्पृशति? कश्च कदा कं जानाति? कश्च कदा कमर्थमुपादत्ते, स्प्रष्टा नष्टः; स्पृष्टं च नष्टम्, वेदिता नष्टः, वेद्यं च नष्टम् । कथमन्येन स्पृष्टमन्यो विजानाति ? कथं वाऽन्येन विदितमन्य उपादत्ते । सन्तानैकत्वे सिद्धेऽपि सन्तानिभ्यः सन्तानस्य परमार्थतो वस्त्वन्तरत्वानभ्युपगमात् सन्तानैक्यमपारमार्थिकमकिञ्चित्करम् । स्थिरत्वाद्यविद्ययापि सङ्घातोत्पत्तिर्न संभवति, न हि शुक्तिकादिषु रजताविद्यया रजताद्युत्पत्तिसम्भवः । विदुषश्च पूर्वस्य नष्टत्वेन उत्तरेणाविदुषा पूर्वविनष्टेन विदुषाऽनुसंहितार्थोपादानं न सम्भवति । संस्काराश्रयत्वेन चैकोऽर्थः स्थिरो नाभ्युपगम्यते । अतो जगदुत्पत्तिर्लोकव्यवहारश्च दुरुपपाद एव । सूत्रार्थस्तु - समुदाय उभयहेतुकेऽपि तदप्राप्तिः - उभयहेतुकेऽपि समुदाये समुदायत्वाप्राप्तिः परमाणुहेतुकः पृथिव्यादिसमुदायः, पृथिव्यादिहेतुकः शरीरेन्द्रियसमुदायः इत्युभयहेतुकोऽपि समुदायः क्षणिकत्वाभ्युपगमादुक्तेन न्यायेन न सिद्ध्यतीत्यर्थः ॥१७॥ \nइतरेतरप्रत्ययत्वादुपपन्नमिति चेन्न संघातभावानिमित्तत्वात्। २-२-१८ यद्यपि क्षणिकाः सर्वे भावाः, तथाप्यविद्यादीनामितरेतरहेतुकत्वादुपपन्नं लोकव्यवहारादिकम् ; अस्थिरेषु स्थिरस्वबुद्धिरूपया अविद्यया तत्रतत्र रागद्वेषादयो जायन्ते इत्येवमादिपरम्परया पुनरप्यविद्येति चक्रवत् परिवर्तत इति चेत्, नैतदुपपद्यते, सङ्घातभावानिमित्तत्वादविद्यायाः। यद्यप्यविद्याख्या विपरीतबुद्धिः क्षणिकं स्थिरत्वेन विषयीकरोति, तथापि तन्न वस्तुतः स्थिरं भवतीति वस्तुतः स्थिरकार्यं न करोति। अतः संघातभावो न सिध्यतीत्यर्थः। अस्थिरे स्थिरत्वबुद्धियुक्तस्य विज्ञानात्मनस्तदैव नष्टत्वात् कस्य रागद्वेषादयो जायन्त इति रागद्वेषादिपरम्परा च न सिध्यतीत्यभिप्रायः॥ १८॥ \nइतश्च - उत्तरोत्पादे च पूर्वनिरोधात्। उत्तरघटक्षणोत्पत्तिवेलायां पूर्वस्य विनष्टत्वादभावस्यैव हेतुत्वेनाविशेषात्सर्वेषां सर्वदोत्पत्तिः प्रसज्येत। पूर्वक्षणवर्तिनो हेतुत्वोपगमेऽपि देशादेर्विशेषकस्य स्थिरस्यैकस्यानभ्युपगमादविशेषेणोत्तरक्षणवर्तिनस्सर्वस्य हेतुस्स्यात्॥ \nअसति प्रतिज्ञोपरोधो यौगपद्यमन्यथा। असत उत्पत्तौ प्रतिज्ञाविरोधश्च भवताम्; अधिपतिसहकार्यादीनां विज्ञानोत्पत्तिहेतुत्वप्रतिज्ञानात्। अथैतत्परिजिहीर्षया पूर्वो घटक्षणस्तिष्ठतीत्युच्येत, तदा युगपद्घटक्षणद्वयोपलब्धिप्रसङ्गः ; न चोपलभ्यते। उपरोधो विरोधः॥ \nसतो निरन्वयविनाशोऽपि न संभवतीत्याह - प्रतिसंख्याऽप्रतिसंख्यानिरोधाऽप्राप्तिरविच्छेदात्। (2-2-21) प्रतिसंख्याप्रतिसंख्यानिरोधाप्राप्तिः - स्थूलसूक्ष्मविनाशयोरप्राप्तिरित्यर्थः ; स्थूलविनाशः मुद्गराभिघाताद्यनन्तरभाव्युपलब्धियोग्यः ; सूक्ष्मस्तु, प्रतिक्षणभाव्युलब्ध्यनर्हः। तौ निरन्वयौ न भवतः, उत्पत्तिविनाशधर्मभागिनो द्रव्यस्याविच्छेदात्। \"तदनन्यत्वमि\"ति सत्कार्यवादस्योपपादितत्वादित्यभिप्रायः। घटादौ कपालादिरूपावस्थायां निरन्वयविनाशादर्शनात्। प्रदीपनिर्वाणेऽपि सूक्ष्मावस्थाप्राप्तिरित्यविरोधः॥ \nउत्पन्नस्य तुच्छतापत्तौ, तुच्छादुत्पत्तौ च, इत्युभयप्रकारे च दोषापत्तेः, ते न संभवतः। उत्पन्नस्य तुच्छातापत्तौ हि पश्चात्तुच्छादुत्पद्यमानं जगत्तुच्छात्मकमेव स्यात्; मृत्सुवर्णादेरुत्पद्यमानमृत्सुवर्णाद्यात्मकघटमुकुटादिवत्। अतस्तुच्छादुत्पत्तिस्तुच्छतापत्तिश्च न संभवतः॥  आकाशे चाविशेषात्। आकाशे तुच्छस्वरूपता न संभवति, अबाधितप्रतीतिसिद्धपृथिव्यादिवत् आकाशेऽप्यबाधितप्रतीतेरविशेषात्। प्रतीयते ह्याकाशः, अत्र श्येनः पतति, अत्र गृध्रः इति श्येनादेः पतनदेशत्वेन॥ \nप्रत्यभिज्ञानाच्च न घटादेः क्षणिकत्वम्। तदेवेदमिति हि प्रत्यभिज्ञा (जा)यते। (प्रत्यभिज्ञानं हि नाम, अतीतवर्तमानकालवर्त्येकवस्तुविषयमेकं प्रत्यक्षज्ञानम्। तस्य कालद्वयसंबन्धविशिष्टमेव वस्तु विषयः। न च तदित्यंशस्स्मरणम्, इदमित्यंशश्च ग्रहणम्, अतीतकालसंबन्धिनीन्द्रियसंप्रयोगाभावादिति वाच्यम्, तदिदमिति सामानाधिकरण्येन ग्रहणस्यैकत्वस्फुरणात्। पूर्वकालानुभवजनितसंस्कारसहकृतेन्द्रियसंप्रयोगयुक्तस्य पुरुषस्य तथा ग्रहणमुपपद्यत एव। अन्वयव्यतिरेकाधीनं हि सर्वत्र सामग्रीपरिकल्पनम्)। न च ज्वालादिवत्सादृश्यनिबन्धना प्रत्यभिज्ञेति त्वया वक्तुं शक्यम्, कालद्वयवर्तिनोर्द्वयोस्सादृश्यस्यानुसन्धातुः ज्ञातुरेकस्यानभ्युपगमात्॥ \nस हि ज्ञाने नीलपीतादिविचित्राकारं दृष्ट्वा ज्ञानात्पूर्वक्षणवर्तिनं ज्ञाने स्वाकारं समर्प्य विनष्टमर्थमनुमिनोति। तत्रोत्तरम् - नासतोऽदृष्टत्वात्। (2-2-25) असतो धर्मिणो धर्मस्यान्यत्र सङ्क्रमणं न संभवति, कुतः? अदृष्टत्वात् - न हि धर्मिणि विनष्टे तद्धर्मस्यान्यत्र संक्रमणं क्वचिद्दृष्टम्॥  उदासीनानामपि चैवं सिद्धिः। वैभाषिकसौत्रान्तिकयोर्द्वयोरपि साधारणमिदं दूषणम्। एवं सर्वभावानां क्षणिकत्वाभ्युपगमे सति, उदासीनानां - निष्प्रयत्नानामपि ऐहिकामुष्मिकसर्वार्थसिद्धिः स्यात्, प्रयत्नाद्यनुतिष्ठतस्तदानीमेव विनष्टत्वात्, तत्तत्संकारादेरपि कस्यचित् स्थिरस्यानुवर्तमानस्यानभ्युपगमाच्च, पश्चादागता सिद्धिरहैतुकीति निष्प्रयत्नानामप्यैहिकामुष्मिकसर्वार्थसिद्धिः स्यात्॥ ॥इति समुदायाधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.2.3 समुदायाधिकरणम्\nअणुहेतुके पृथिव्यादिसमुदाये, पृथिव्यादिहेतुके शरीरेन्द्रियसमुदाये च सुगताभ्युपगते तदभ्युपगमप्रकारेणैव समुदायासिद्धि:। क्षणिकत्वं हि तैरभ्युपगम्यते, संहतौ व्याप्रियमाणाः परमाणवः पृथिव्यादयश्च तदानीमेव नष्टाश्चेत् के समुदायरूपेण संहन्यन्ते?॥१७॥\nअस्थिरेषु स्थिरत्वबुद्धिरूपाविद्या रागद्वेषादिपरम्परया अन्योन्यकारणत्वात्सर्वकारणत्वमुपपन्नमिति चेत्, न, अविद्यायास्सङ्घातभावानिमित्तत्वात्। न हि शुक्तिकादिषु रजतादिबुद्धिरूपाविद्यया शुक्तिकादिर्वस्तुतो रजतादिकार्यं करोति। अत्र विदुषस्तदानीमेव नष्टत्वात् अविद्यानिमित्तरागादयोऽपि न संभवन्ति॥१८॥\nउत्तरघटक्षणोत्पत्तौ पूर्वघटक्षणस्यापि नष्टत्वेन अभावस्यैवोत्पादकत्वाविशेषेण सर्वदोत्पत्तिश्च स्यात्॥१९॥\nअसत उत्पात्तावधिपतिसहकार्यादीनां ज्ञानहेतुत्वप्रतिज्ञाविरोधश्च। तस्यापि स्थित्यभ्युपगमे युगपत् घटद्वयोपलब्धिप्रसक्तिः, अस्थितौ च संप्रयोगज्ञानापत्तेः यौगपद्यम्॥२०॥\nनिरोधः - निरन्वयविनाश:। स स्थूलः सूक्ष्मश्च न संभवति, कपालादिभावरूपावस्थाप्राप्तेरेव विनाशशब्दाभिधेयत्वात्, सतो द्रव्यस्य अविच्छेदात्॥२१॥\nउत्पन्नस्य तुच्छतापत्तौ तुच्छादुत्पत्तौ च भावादुत्पत्त्यसंभवात् अभावात्मककार्यापत्तिरूपदोषात्तुच्छत्वासिद्धिः॥२२॥\nआकाशे च न तुच्छत्वम्, अबाधितप्रतीत्यविशेषात्। प्रतीयते ह्याकाशः श्येनादिपतनदेशत्वेन॥२३॥\nप्रत्यभिज्ञानाच्च न क्षणिकत्वसिद्धि:। तदेवेदमिति हि सामानाधिकरण्येनातीतवर्तमानदेशकालविशिष्टं वस्तु एकमिति प्रतीयते। अस्याश्च सामग्री पूर्वानुभव- जनितसंस्कारवतः पुरुषस्येन्द्रियसंप्रयोगः॥२४॥\nज्ञानाकारवैचित्र्येण ज्ञाने स्वाकारं समर्प्य विनष्टमप्यर्थमनुमिनोति इति वादश्च न संभवति, असतो विनष्टस्य धर्मिणो धर्मसंक्रमणस्यादृष्टत्वात्। ज्ञाने नीलाद्याकार उपलभ्यते, स विनष्टस्यासतोऽर्थस्याकारो भवितुं नार्हति। कुतः? अदृष्टत्वात्। न खलु धर्मिणि विनष्टे तद्धर्मस्यार्थान्तरे संक्रमणं दृष्टम्॥२५॥\nक्षणिकत्वाभ्युपगमे अनुष्ठातुरन्यत्वात् फलिनां निष्प्रयत्नानामपि सर्वार्थसिद्धिस्स्यात्॥२६॥ इति समुदायाधिकरणम् ॥ ३ ॥"
                            }
                        ]
                    },
                    {
                        "verse_number": 14,
                        "original_text": "Adhikaraṇa 2.2.4 उपलब्ध्याधिकरणम्\nनाभाव उपलब्धेः॥2.2.27॥\nवैधर्म्याच्च न स्वप्नादिवत्॥2.2.28॥\nन भावोऽनुपलब्धेः॥2.2.29॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.2.4 उपलब्ध्याधिकरणम्\nविज्ञानमात्रास्तित्ववादिनो योगाचाराः प्रत्यवतिष्ठन्ते। यदुक्त्तमर्थवैचित्र्यकृतं ज्ञानवैचित्र्यमिति तन्नोपपद्यते। अर्थवत् ज्ञानानामेव साकाराणां स्वयमेव विचित्रत्वात्। तच्च स्वरूपवैचित्र्यं वासनावशादेव उपपद्यते। वासना च विलक्षणप्रत्ययप्रवाह एव। यद्घटाकारं ज्ञानं कपालाकारज्ञानस्योत्पादकं, तस्य तथाविधस्योत्पादकं तत्पूर्वघटज्ञानम्। तस्य च तथाविधस्योत्पादकं ततः पूर्वघटज्ञानं इत्येवं रूपः प्रवाह एव वासनेत्युच्यते। कथं वहिष्ठसर्पपमहीधरादेराकार आन्तरस्य ज्ञानस्यैवेत्युच्यते ? इत्यमर्थस्यापि व्यवहारयोग्यत्वं ज्ञानप्रकाशायत्तम्, अन्यथा स्वपरवेद्ययोरनतिशयप्रसंगात्। प्रकाशमानस्य च ज्ञानस्य साकारत्वमवश्याश्रयणीयम्, निराकारस्य प्रकाशायोगात्। एकश्चायमाकार उपलभ्यमानो ज्ञानस्यैव। तस्य च वहिर्वदवभाप्तोऽपि भ्रमकृतः, ज्ञानार्थयोः सहोपलम्भनियमाच्च ज्ञानादव्यतिरिक्त्तोऽर्थः। किञ्च वाह्यमर्थमभ्युपद्भिरपि घटपटशदिविज्ञानेषु ज्ञानस्य तत्तदर्थासाधारण्यं तत्तदर्थसारूप्यमन्तरेण नोपपद्यत इत्यवश्यं ज्ञानेऽर्थसरूपं रूपमास्थेयम्। तावतैव सर्वव्यवहारोपपत्तेः, तद्वयतिरिक्त्ताथर्कल्पना निष्प्रामाणिका। अतोविज्ञानमात्रमेव तत्त्वं न वाह्यार्थोऽस्तीत्येवं प्राप्ते प्रचक्ष्महे - नाभाव उपलब्धेः इति, ज्ञानातिरिक्त्तस्यार्थस्याभावो वक्त्तुं न शक्यते; कुतः ? उपलब्धेः - ज्ञातुरात्मनोऽर्थविशेषव्यवहारयोग्यतापादनरूपेण ज्ञानस्योपलब्धेः। एवमेव हि सर्वे लौकिकाः प्रतियन्ति \"घटमहं जानामि\" इति। एवंरूपेण सकर्मकेण सकर्तृकेन ज्ञाधात्वर्थेन सर्वलोकसाक्षिकमपरो क्षमवभासमानेनैव ज्ञानमात्रमेव परमार्थ इति साधयन्तः सर्वलोकेपहासोपकरणं भवन्तीति वेद्गवादच्छह्मप्रच्छन्नवौद्धनिराकरणे निपुणतरं प्रपञ्चितम्। यत्तु \"सहोपलम्भनियमादभेदो नीलतद्धियोः\" इति तत्स्ववचनविरुद्धं साहित्यस्यार्थभेदहेतुकत्वात्। तदथर्व्यवहारयोग्यतैकस्वरूपस्य ज्ञानस्य तेन सहोपलम्भनियमः तस्मादवै लक्षण्यसाधनमिति च हास्यम्, निरन्वयविनाशिनां ज्ञानानामनुवर्त्तमानस्थिराकारविरहाद्वासना च दुरुपपादा। विनष्टेनपूर्वज्ञानेनानुत्पन्नमुत्तरज्ञानं कथं वास्यते। अतो ज्ञानवैचित्र्यमप्यर्थवैचित्र्यकृतमेव। तत्तदर्थव्यवहारयोग्यतापादनरूपतया साक्षात्प्रतीयमानस्य ज्ञानस्य तत्तदर्थसम्बन्धायत्तं तत्तदसाधारण्यम्। सम्बन्धश्च संयोगलक्षणः। ज्ञानमपि हि द्रव्यमेव। प्रभाद्रव्यस्य प्रदीपगुणभूतस्येव ज्ञानस्याप्यात्मगुणभूतस्य द्रव्यत्वमविरुद्धमित्युक्त्तम्। अतो न वाह्याथतर्ाभावः। यत्परैः स्वप्रज्ञानदृष्टान्तेन जागरितज्ञानानामपि निरालम्बनत्वमुक्त्तम्; तत्राह।। 27।।\nस्वप्रज्ञानवैधर्म्याज्जागरितज्ञानानामर्थशून्यत्वं न युज्यते वक्त्तुम्, स्वप्रज्ञानानि हि निद्रादिदोषदुष्टकरणजन्यानि वाधितानि च, जागरितज्ञानानि तू तद्विपरितानीति तेषां न तत्साम्यम्, सर्वेषां च ज्ञानानामर्थशून्यत्वे भवद्भिः साध्योऽप्यर्थो न सिद्ध्यति, निरालम्बनानुमानस्याप्यर्थशून्यत्वात्, तस्यार्थवत्त्वेज्ञानत्वस्यानैकान्त्यात्सुतरामर्थशून्यत्वासिद्धिः।। 28।।\nन केवलस्यार्थशून्यस्य ज्ञानस्य भावः सम्भवति, कुतः ? क्कचिदप्यनुपलब्धेः। न ह्यकर्तृकस्याकर्मकस्य वा ज्ञानस्य क्कचिदुपलब्धिः \"स्वप्रज्ञानादिष्वपि नार्थशून्यत्वमिति ख्यातिनिरूपणे प्रतिपादितम्।। 29।।\n।। इति उपलब्ध्यधिकरणम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.2.4 उपलब्ध्याधिकरणम्\nयोगाचाराभिमतः ज्ञानमात्रसद्भाववादः किं समीचीनयुक्तिमूलः, उत नेति संशयः। समीचीनयुक्तिमूल इति पूर्वः पक्षः। बाह्यार्थसद्भाववादिनाऽपि तत्तदर्थाकारज्ञानस्य प्रकाशमानत्वमवश्याश्रयणीयम्। सर्वस्य वस्तुनः प्रकाशमानस्य स्वासाधारणेनाकारेण प्रकाश इष्यते। तत्र घटपटादिज्ञानस्य घटपटाद्याकार एवाकारः। अन्यथा घटाद्यसाधारण्यं च तत्तज्ज्ञानस्य न संभवति। एकश्चायमाकार उपलभ्यते। स तु ज्ञानस्यैवेति तद्व्यतिरिक्तार्थसद्भाववादोऽनुपपन्नः। तावतैव घटोऽयं ज्ञात इति व्यवहारश्चोपपद्यते। तस्य बहिर्वदवभासो निर्मूलत्वाद्विभ्रमकृतः। राद्धान्तस्तु - घटमहं जानामीति सकर्मकस्य सकर्तृकस्य ज्ञाधात्वर्थस्य च्छेदनादिवत्सर्वलोकसाक्षिकमुपलभ्यमानस्य कर्तृकर्मव्यतिरेकेण केवलस्यैव सद्भावमनुन्मत्तः को ब्रवीति? स्वासाधारणाकारश्च छेदनादिवत्तत्तदर्थव्यवहारयोग्यतापादनाकारेणोपलभ्यते। एवं छेदनादेरप्याकारो द्विधाभावनादिहेतुतयैव कर्तृगतस्योपलभ्यते। न ह्यमूर्तानां क्रियादीनां कर्तृकर्मनिरूपणीयस्वाकाराणां कर्माकारत्वमाश्रीयते। सूत्रार्थस्तु - नाभाव उपलब्धेः - ज्ञानव्यतिरिक्तार्थाभावो न शक्यते वक्तुम्, उपलब्धेः - घटमहं जानामीति जानातेः कर्मतया कर्तृतया चोपलब्धेः॥ \nस्वप्नज्ञानादिवच्च जागरितज्ञानानां न मिथ्यार्थत्वम्, तद्वैधर्म्यात् निद्रादिकारणदोषबाधकप्रत्ययरहितत्वादित्यर्थः। चकारात्तान्यपि यथार्थानीत्यभिप्रायः॥  न भावोऽनुपलब्धेः। न केवलस्यार्थशून्यस्य ज्ञानस्य भावस्संभवति, क्वचिदप्यनुपलब्धेः। अबाधितप्रीतिसिद्धस्यासद्भावे सति ज्ञानमात्रस्याप्यसद्भावो न शक्यते वारयितुमित्यभिप्रायः॥ इति उपलब्ध्यधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.2.4 उपलब्ध्याधिकरणम्\nज्ञानव्यतिरिक्तार्थाभाववादश्च न संभवति, घटमहं जानामीति कर्तृज्ञानकर्मतयाऽर्थस्योपलब्धेः न तदभावश्शक्यते वक्तुम्। पुरुषस्यार्थविशेषव्यवहारानुगुण्यापादकत्वमेव ज्ञानस्याकारः॥२७॥\nकरण दोषबाधकप्रत्ययराहित्यरूपवैषम्याच्च न स्वप्नादिवज्जागरितज्ञानस्य मिथ्यात्वम्॥२८॥\nअर्थशून्यस्य ज्ञानस्य सद्भावो न संभवति, अनुपलब्धे:। स्वप्नज्ञानस्याप्यर्थवत्तोपपादयिष्यते॥२९॥ इति उपलब्ध्यधिकरणम् ॥ ४ ॥"
                            }
                        ]
                    },
                    {
                        "verse_number": 15,
                        "original_text": "Adhikaraṇa 2.2.5 सर्वथानुपपत्त्यधिकरणम्\nसर्वथाऽनुपपत्तेश्च॥2.2.30॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.2.5 सर्वथानुपपत्त्यधिकरणम्\nअत्र सर्वशून्यवादी माध्यमिकः प्रत्यवतिष्ठते - शून्यवादे एव हि सुगतमतकाष्ठा। शिष्यबुद्धियोग्यतानुगुण्येनार्थाभ्युपगमादिना क्षणिकत्वादय उक्त्ताः विज्ञानं बाह्यार्थाश्च सर्वे न सन्ति, शून्यमेव तत्त्वम्। अभावापत्तिरेव च मोक्ष इत्येव बुद्धस्याभिप्रायः। तदेव हि युक्त्तम्, शून्यस्याहेतुसाध्यतया स्वतः सिद्धेः। सत एव हि हेतुरन्वेषणीयः, तच्च सत् भावादभावाच्च नोत्पद्यते; भावात्तावन्न कस्यचिदुत्पत्तिर्दृष्टा, न हि घटादिरनुपमृदिते पिण्डादिके जायते। नाप्यभावादुत्पत्तिः सम्भवति, नष्टे पिण्डादिके ह्यभावादुत्पद्यमानं घटादिकमभावात्मकमेव स्यात्। तथा स्वतः परतश्चोत्पत्तिर्न सम्भवति। स्वतस्स्वोत्पत्तावात्माश्रयदोषप्रसंगात् प्रयोजनाभावाच्च। परतः परोत्पत्तौ परत्वाविशेषात् सर्वेषां सर्वेभ्य उत्पत्तिप्रसंगः। जन्माभावादेव विनाशस्याप्य भावः, अतः शून्यमेव तत्त्वम्। अतो जन्मविनाशसदसदादयो भ्रान्तिमात्रम्। न च निरधिष्ठानभ्रमासम्भवाद्भमाधिष्ठानं किञ्चित्पारमाथिर्कं तत्त्वमाश्रयितव्यम्। दोषदोषाश्रयत्वज्ञातृत्वाद्यपारमाथ्थर्ेऽपि भ्रमोपपत्तिवदाधिष्ठानापारमार्थ्येऽपि भ्रमोपपत्तेः। अतः शून्यमेव तत्त्वमिति प्राप्ते उच्यते - सर्वथानुपपत्तेश्च इति। सर्वथाऽनुपपत्तेः सर्वशून्यत्वं च भवदभिप्रेतं न सम्भवति। किं भवान्सर्वं सदिति वा प्रतिजानीते ?। असदिति वा ?। अन्यथा वा ?। सर्वथा तवाभिप्रेतं तुच्छत्वं न सम्भवति, लोके भावाभावशब्दयोस्तत्प्रतीत्योश्च विद्य मानस्यैव वस्तुतोऽवस्थाविशेषगोचरत्वस्य प्रतिपादितत्वात्। अतस्सर्वं शून्यमिति प्रतिजानता सर्वं सदिति प्रतिजानतेव सर्वस्य विद्यमानस्यावस्थाविशेषयोग्यतैव प्रतिज्ञाता भवतीति भवदभिमता तुच्छता न कुतश्चिदपि सिद्धयति।किञ्च कुतश्चित्प्रमाणाच्छूत्यत्वमुपत्वभ्य शून्यत्वं सिषाधयिषता तस्य प्रमाणस्य सत्यत्वमभ्युपेत्यम्, तस्यासत्यत्वे सर्वं सत्यं स्यादिति सर्वथा सर्वशून्यत्वं चानुपपन्नम्।। 30।।\n।। इति सर्वथानुपपत्त्यधिकरणम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.2.5 सर्वथानुपपत्त्यधिकरणम्\nमाध्यमिकोक्तसर्वशून्यवादस्संभवति, नेति संशयः। संभवतीति पूर्वः पक्षः। विज्ञानं घटादयश्च सर्वे भावा न सन्ति, कुतः? उत्पत्त्यनिरूपणात् घटादिभावानाम्। भावात्तावदुत्पत्तिर्न संभवति; न हि घटादिरुत्पद्यमानः असंमृदितेन मृत्पण्डादिनोत्पद्यते। नाप्यभावात्, पश्चादभावादुत्पद्यमानो घटादिरभावात्मक एव स्यादिति सर्वशून्यत्वमेव युक्तिमत्। राद्धान्तस्तु - लोके भावाभावशब्दयोस्तद्बुद्ध्योश्च प्रमाणेनोपलभ्यमानस्यैव वस्तुनः अवस्थाविशेष एव भावरूपो विषयः। वर्तमानतयोपलभ्यमानावस्थाविशेषो भावबुद्धिविषयः। तद्विरोध्यवस्थाविशेषः अभावबुद्धिविषयः। अतो न कुतश्चित्त्वदभिप्रेतं तुच्छत्वं सिद्ध्यति। सूत्रार्थस्तु - सर्वथानुपपत्तेश्च - सर्वशून्यवादी सर्वं सदिति प्रतिज्ञाय स्वाभिप्रेतं साधयति? उतासदिति प्रतिज्ञाय? अथ प्रकारान्तरेण प्रतिज्ञाय? सर्वथापि सर्वशून्यत्वानुपपत्तेस्स्वाभिमतासिद्धिः, सदसद्भावयोर्विद्यमानवस्तुधर्मतोपपादनात्॥\n॥इति सर्वथानुपपत्त्यधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.2.5 सर्वथानुपपत्त्यधिकरणम्\nसर्वशून्यवादश्च न संभवति। सदिति प्रतिज्ञायामसदिति प्रतिज्ञायां च तुच्छता न संभवति, अनुपपत्ते:। सदसद्बुद्धीनां वस्तुगताऽन्योन्य- विरुद्धभावरूपावस्थाविशेषविषयत्वात्॥३०॥ इति सर्वथानुपपत्त्यधिकरणम् ॥ ४ ॥"
                            }
                        ]
                    },
                    {
                        "verse_number": 16,
                        "original_text": "Adhikaraṇa 2.2.6 एकस्मिन्नसंभवाधिकरणम्\nनैकस्मिन्नसम्भवात्॥2.2.31॥\nएवं चात्माकार्त्स्न्यम्॥2.2.32॥\nन च पर्यायादप्यविरोधो विकारादिभ्यः॥2.2.33॥\nअन्त्यावस्थितेश्चोभयनित्यत्वादविशेषः॥2.2.34॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.2.6 एकस्मिन्नसंभवाधिकरणम्\nनिरस्तास्सौगताः। जैना अपि परमाणुकारणत्वादिकं जगतो वदन्तीत्यनन्तरं जैनपक्षः प्रतिक्षिष्यते। ते किल मन्यन्ते - जीवानीवात्मकं जगदेतन्निरीश्वरम्; तच्च षड्द्रव्यात्मकम्। तानि च द्रव्याणि जीवधर्माधर्मपुद्गलकालाकाशाख्यानि। तत्र जीवा - वयाः, योगसिद्धाः, कुक्त्ताश्चेति त्रिविधाः। धर्मो नाम गतिमतां गतिहेतुभूतो द्रव्यविशेषो जगद्वयापी। अधर्मश्च स्थितिहेतुभूतोव्यापि। पुद्गलो नाम - वर्णगन्धरसस्पर्शवस्द्रव्यम्; तच्च द्विविधम् - परमाणुरूपम्, तत्संघातरूपं च। पवनज्वलनसलिलधरणीतनुभुवनादिकम्। कालस्त्वमूदस्ति भुवष्यनीति व्यवहारहेतुरणुरूपो द्रव्यविशेषः। आकाशोऽप्येको ऽनन्तप्रदेशश्च, तेषु चाणुव्यतिरिक्त्तानि द्रव्याणि पञ्चास्तिकाया इति च संग्रह्यन्ते। जीवास्तिकायो धर्मास्तिकायोऽधर्मास्तिकायः पुद्गलास्तिकाय आकाशास्तिकाय इति। अनेकदेशवर्तिनि द्रव्येऽस्तिकायशब्दः प्रयुज्यते; जीवानां मोक्षोपयोगिनमपरमपि संग्रहं कुर्वन्ति - \"जीवाजीवास्त्रववन्धनिर्जरसम्वरमोक्षा\" इति मोक्षसंग्रहेण मोक्षोपायश्च गृहीतः, स च सम्यग्ज्ञानदर्शनचारित्ररूपः। तत्र जीवस्तु ज्ञानदर्शनसुखवीर्यगुणः। अजीवश्च जीवभोग्यवस्तुजातम्; आस्त्रवः तदुपभोगोपकरणगूतमिन्द्रियादिकम्। बन्धश्चाष्टविधः - घातिकर्मचतुष्टयमघातिकर्मचतुष्टयं चेति। तत्राद्यम् - जीवगुणानां स्वाभाविकानां ज्ञानदर्शनवीर्थ्यसुखानां प्रतिघातकरम्; अपरं शरीरसंस्थानतदभिमानतत्स्थितितत्प्रयुक्त्तसुखदुःखोपेक्षाहेतुभूतम्। निर्जरं मोक्षसाधनमर्हदुपदेशावगतं तपः। सम्वरो नामेन्द्रियनिरोधिस्समाधिरूपः। मोक्षस्तु निवृत्तरागादिक्त्तेशस्य स्वाभाविकात्मस्वरूपाविर्भावः। पृथिव्यादिहेतुभूताश्चाणवो वैशेषिकादीनामिव न चतुर्विधाः। अपित्वेकस्वभावाः। पृथिव्यादिभेदस्तु परिणामकृतः।सर्वं च वस्तुजातं सत्त्वासत्त्वनित्यत्वानित्यत्वभिन्नत्वाभिन्नत्वादिभिरनैकान्तिकमिच्छन्ति स्यादस्ति, स्यान्नास्ति, स्यादस्ति च नास्ति च, स्यादवक्त्तव्यम्, स्यादस्ति चावक्त्तव्यं च, स्यान्नास्ति चावक्त्तव्यं च, स्यादस्ति च नास्ति चावक्त्तव्यं च, इति सर्वत्र सप्तभङ्गीनयावतारात्। सर्वं वस्तुजातं द्रव्यपर्यायात्मकमिति द्रव्यात्मना सत्त्वैकत्वनित्यत्वाद्युपपादयन्ति; पर्यायात्मना च तद्विपरीतम्। पर्यायाश्च द्रव्यस्यावस्थाविशेषाः। तेषां च भावाभावरूपत्वात् सत्त्वासत्त्वादिकं सर्वमुपपन्नमिति।। अत्राभिधीयते - नैकस्मिन्नसम्भवादिति। नैतपुपपद्यते, कुतः? एकस्मिन्नसम्भवात् - एकस्मिन्वस्तुनि अस्तित्वनास्तित्वादे र्विरुद्धस्य छायातपवद्युगपदसम्भवात्। एतदुक्त्तं भवति, द्रव्यस्य तत्तद्विशेषणभूतपर्यायशब्दाभिधेयावस्थाविशेषस्य च पृथक्पदार्थत्वान्नैकस्मिन् विरुद्धधर्मसमावेशः सम्भवतीति। तथा ह्येकेनास्तित्वादिना ऽवस्था विशेषण विशिष्टस्य तदानीमेव न तद्विपरीतनास्तित्वादिविशिष्टत्वं सम्भवति। उत्पति विनाशाख्य परिणामविशेषास्पदत्वं च द्रव्यस्यानित्यत्वम्, तद्विपरीतं च नित्यत्वं तस्मिन्कथं समवैति; विरोधिधर्माश्रयत्वं च भिन्नत्वं, तद्विपरीतं चाभिन्नत्वं कथं वा तस्मिन्समवैति? यथाऽश्वत्वमहिषत्वयोयर्ुगपदेकस्मिन्नसम्भवः। अयमर्थः पूर्वमेव भेदाभेदवादिनिरसनसमये \"तत्तु समन्वयात्\" इत्यत्र प्रपञ्चितः। कालस्य पदार्थविशेषणतयैव प्रतीतेः तस्य पृथगस्तित्वनास्तित्वादयो न वक्त्तव्याः, न च परिहर्त्तव्याः। कालोऽस्ति नास्तीति व्यवहारो व्यहर्तृणां जात्याद्यस्तित्वनास्तित्वव्यपहारतुल्यः, जात्यादयो हि द्रव्यविशेषणतयैव प्रतीयन्त इति पूर्वमेवोक्त्तम्। कथं पुनरेकमेव ब्रह्म सर्वत्मकमिति श्रोत्रियैरुच्यते?; सर्वचेतनाचेतनशरीरत्वात्सर्वज्ञस्य सर्वशक्त्तेः सत्यसङ्कल्पस्य पुरुषोत्तमस्येत्युक्त्तम्। शरीरशरीरिणोस्तद्धर्माणां चात्यन्तवैलक्षण्यमप्युक्त्तम्, किञ्च नीवादीनां षण्णां द्रव्याणामेकद्रव्याणामेकद्रव्यपर्यायत्वाभावात्तेषु द्रव्यैकत्वेन पर्यायात्मना चैकत्वानेकत्वादयो दुरुपपादाः। अथोच्येतषडेतानि द्रव्याणि स्वकीयैः पर्यायैःस्वेन स्वेन चात्मना तथा भवन्तीति। एवमपि सवर्मनैकान्तिकमित्यभ्युपगमविरोथः, अन्योन्यतादत्मयाभावात्। अतो न युक्त्तमिदं जैनमतम्। ईश्वरानधिष्ठितपरमाणुकारणवादे पूर्वोक्त्तदोषास्तथैवावतिष्ठन्ते।। 31।।\nएवं भवदभ्युपगमे सत्यात्मनश्चाकार्त्स्न्यम् प्रसज्यते। जीवोऽसङ्खयातप्रदेशो देहपतिमाण इति हि भवतां स्थितिः। तत्र हस्त्यादिशरीरेऽवस्थितस्यात्मनस्ततो न्यूनपरिमाणे पिपीलिकाशरीरे प्रविशतोऽल्पदेशब्यापित्वेनाकार्त्स्न्यं प्रसज्यते - अपरिपूर्णता प्रसज्यत इत्यर्थः। अथ सङ्कोतविकासधर्मतयाऽऽत्मनः पर्यायशब्दाभिधेयावस्थान्तरापत्त्या विरोधः परिह्रियत इत्युच्यते; तत्राह -।। 32।।\nन च सङ्कोचविकासरूपावस्थान्तरापत्त्याऽपि विरोधः परिहर्तुं शक्यते विकारतत्प्रयुक्त्तानित्यत्वादिदोषप्रसक्त्ते र्घटादितुल्यत्वप्रसङ्गात्।। 33।।\nजीवस्य यदन्त्यं परिमाणं मोक्षावस्थागतं तस्य पश्चाद्देहान्तरपरिग्रहाभावादवस्थितत्वाभावादात्मनश्च मोक्षा वस्थस्य तत्परिमाणस्य चोभयोर्नित्यत्वात्तदेवात्मनः स्वाभाविकं परिमाणमिति पूर्वमपि तस्मादविशेषः स्यात्, अतो देहपरिमाणत्वमात्मनो न स्यादित्यसङ्गतमेवेदमार्हतमतम्।। 34।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.2.6 एकस्मिन्नसंभवाधिकरणम्\nजैनमतं युक्तिमत्; उत नेति संशयः; युक्तिमदिति पूर्वः पक्षः; जीवाजीवशब्दाभिलपनीयभोक्तृभोग्यात्मकं जगत् सत्त्वासत्त्वनित्यत्वानित्यत्वभिन्नत्वाभिन्नत्वैरनैकान्तिकम्; षड्द्रव्यतत्पर्यात्मनावस्थितत्वात् कृत्स्नस्य जगतो द्रव्यात्मना सत्त्वैकत्वनित्यत्वानि उपपन्नानि; पर्यायात्मना च विपरीतानि। पर्यायाश्च - घटत्वपटत्वाद्यवस्थाविशेषाः। द्रव्यस्वरूपस्यैकत्वात् स्थिरत्वात् सद्बुद्धिबोद्ध्यत्वात् तेन रूपेणैकत्वादि युक्तम्; पर्यायशब्दाभिधेयावस्थाविशेषाणामनेकत्वादस्थिरत्वादसद्बुद्धिबोद्ध्यत्वात्तेन रूपेणासत्त्वानित्यत्वनानात्वानि युक्तानि। प्रतीतिव्यवस्थाप्यत्वात् सर्वस्य वस्तुनः उभयाकारप्रतीतेरुभयमुपपन्नम्। राद्धान्तस्तु - एकस्यास्तित्वनास्तित्वादिभिरनैकान्तिकत्वमयुक्तम्, एकस्मिन्वस्तुन्यस्तित्वनास्तित्वादेः विरुद्धस्य च्छायातपवद्युगपदसंभवात्। तथा हि - द्रव्यस्य तद्विशेषणभूतपर्यायस्य इत्थंशब्दाभिधेयावस्थाविशेषस्य च इदमित्थमिति प्रतीतेः प्रकारप्रकारितया पृथक्पदार्थत्वान्नैकस्मिन्विरुद्धप्रकारभूतसत्त्वासत्त्वरूपधर्मसमावेशो युगपत्संभवति। उत्पत्तिविनाशाख्यपरिणामविशेषास्पदत्वं च द्रव्यस्यानित्यत्वं तद्विपरीतं च नित्यत्वं तस्मिन्कथं समवैति? विरोधिधर्माश्रयत्वं च भिन्नत्वं तद्विपरीतं चाभिन्नत्वं कथं वा तस्मिन्समवैति? यथा अश्वत्वमहिषत्वयोः युगपदेकस्मिन्नसंभवः। (एकस्य पृथिवीद्रव्यस्य घटत्वं शरावत्वं च प्रदेशभेदेन; न त्वेकेन प्रदेशेनोभयाश्रयत्वम्; यथा एकस्य देवदत्तस्योत्पत्तिविनाशयोगित्वं कालभेदेन। न ह्येतावता वस्तुनो द्व्यात्मकत्वम्, अपि तु परिणामशक्तियोगमात्रम्) अतो न युक्तिमत् जैनमतम्। सूत्रार्थस्तु - नैकस्मिन्नसंभवात् - न जैनमतं युक्तम्, कुतः? एकस्मिन्वस्तुन्युक्तरीत्या युगपद्विरुद्धधर्मसमावेशासंभवात्। (अतस्सूत्रविरुद्धं वेदान्तवादिभिरपि भेदाभेदसमाश्रयणम्)॥ \nएवमात्माकार्त्स्न्यञ्चानुपपन्नम्; शरीरपरिमाणत्वे हि आत्मनो बृहतश्शरीरादल्पीयसि शरीरे प्रविशतः अकार्त्स्न्यम् - अपरिपूर्णत्वं प्रसज्यते। तदानीमल्पपरिमाणत्वात्॥  न च पर्यायादप्यविरोधो विकारादिभ्यः। तथाविधाल्पत्वावस्थायोगेनाप्यविरोधो न संभवति। घटपटादेरिव विकारतत्प्रयुक्तदोषास्पदत्वप्रसङ्गात्॥  अन्त्यावस्थितेश्चोभयनित्यत्वादविशेषः। जीवस्य यदन्त्यं परिमाणं मोक्षावस्थम्, तस्य पश्चादेकरूपेणावस्थितेस्तदेव स्वाभाविकं परिमाणमिति, आत्मनश्च तत्परिमाणस्य चोभयोर्नित्यत्वात्पूर्वमपि न शरीरपरिमाणत्वसिद्धिरिति पूर्वावस्थायां न विशेषः; अतः असङ्गतमेवेदं जैनमतम्॥ ॥इति एकस्मिन्नसंभवाधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.2.6 एकस्मिन्नसंभवाधिकरणम्\nअर्हतो मतं न युक्तिमत्। एकस्मिन् वस्तुनि युगपत् सत्त्वासत्त्वनित्यत्वानित्यत्वभेदाभेदानामसंभवात्। पर्यायरूपाश्च द्रव्यस्यास्तित्वादिशब्दबुद्धिविषयाः परस्पर विरुद्धपिण्डत्वघटत्वकपालत्वाद्यवस्थाः युगपन्न संभवन्ति, तथा, घटत्वशरावत्वावस्थाश्च पृथिव्यादेः प्रदेशभेदेन। तथा च द्रव्यस्यानित्यत्वमुत्पत्तिविनाशयोगित्वं तद्विपरीतं नित्यत्वं नैकस्मिन् समवैति॥३१॥\nआत्मनश्शरीरपरिमाणत्वे बृहतश्शरीरादल्पीयसि प्रविशतः आकार्त्स्न्यं - विकल्पत्वं प्रसज्येत॥३२॥\nतथा सङ्कोचविकासावस्थायोगादपि नाविरोधः, घटादिवद्विकारादियोगप्रसक्तेः॥३३॥\nअन्त्यस्य - मोक्षावस्थापरिमाणस्य, एकरूपावस्थितेः, तस्य स्वाभाविकत्वेनात्मतत्परिमाणयोरुभयोर्नित्यत्वेन पूर्वत्रापि अविशेष:। विविध देहपरिमाणत्वे वैकल्यं स्यादेव॥३४॥ इति नैकस्मिन्नसम्भवाधिकरणम् ॥"
                            }
                        ]
                    },
                    {
                        "verse_number": 17,
                        "original_text": "Adhikaraṇa 2.2.7 पशुपत्यधिकरणम्\nपत्युरसामञ्जस्यात्॥2.2.35॥\nअधिष्ठानानुपपत्तेश्च॥2.2.36॥\nकरणवच्चेन्न भोगादिभ्यः॥2.2.37॥\nअन्तवत्त्वमसर्वज्ञता वा॥2.2.38॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.2.7 पशुपत्यधिकरणम्\nकपिलकणादसुगतार्हतमतानामसामञ्जस्याद्वेदवाह्यत्वाच्च निःश्रेयसार्थिभिरनादरणीयत्वमुक्त्तम्, इदानीं पशुपतिमतस्य वेदविरोधादसामञ्जस्याच्चानादरणीयतोच्यते। तन्मतानुसारिणश्च तुर्विधाः। कापालाः, कालामुखाः, पाशुपताः, शैवाश्चेति सर्वे चैते वेदविरुद्धां तत्त्वप्रक्रियामैहिकामुष्मिकनिश्रेयससाधनकल्पनाश्च कल्पयन्ति। निर्मित्तोपादानयोर्भेदम्, निमित्तकारणं च पशुपतिमाचक्षते। तथा निःश्रेयससाधनमपि मुद्रिकाषट्कधारणादिकम्, यथाऽऽहुः कापालाः - \"मुद्रिकाषट्कतत्त्वज्ञः परमुद्राविशारधः। भगासनस्थमात्मानं ध्यात्वा निर्वाणमृच्छति। कण्ठिका रुचकं चैव कुण्डलं च शिस्वामणिः। भस्मयज्ञोपवीतं च मुद्राषटकं प्रचत्तते।। आभिमर्ुद्रितदेहस्तु न भूय इह जायत\" इत्यादिकम्। तथा कालामुखा अपि कपालपात्रभोजनशवभस्मस्नानतत्प्राशनलगुडधारणसुराकुम्भस्थापनतदाधारदेवपूजादिकमैहिकामुष्मिकसकलफलसाधनमभिदधति। \"रुद्राक्षकङ्कणं हस्ते जटा चैका च मस्तके। कपालं भस्मना स्नान\"मित्यादि च प्रसिद्धं शैवागमेषु। तथा केनचित्क्रियाविशेषेण विजातीयानामपि ब्राह्मण्यप्राप्तिमुत्तमाश्रमप्राप्तिं चाहुः \"दीक्षाप्रवेशमात्रेण ब्राह्मणो भवति क्षणात्। कपालं ब्रतमास्थाय यतिर्भवति मानवः\"इति। तत्रेदमुच्यते पत्युरसामञ्जस्यादिति। नैकस्मिन्नसम्भवादित्यतो नेत्यनुवर्तते। पत्युः पशुपतेर्मतं नादरणीयम्, कुतः - असामञ्जस्यात्; रसामञ्जस्यं चान्योन्यव्याघाताद्वेदविरोधाच्च। मुद्रिकाषटकधारण भगासनस्थात्मध्यानसुराकुम्भस्थापनतत्स्थदेवतार्चनगूढाचारश्मशानभस्मस्नानप्रणवपूर्वाभिध्यानान्यन्योन्यविरुद्धानि। वेदविरुद्धं चेदं तत्त्वपरिकल्पनमुपासनमाचारश्च। वेदाः खलु परं ब्रह्म नारायणमेव जगन्निमित्तमुपादानं च वदन्ति - \"नारायणः परं ब्रह्म तत्त्वं नारायणः परः नारायणपरो ज्योतिरात्मा नारायणः परः, \"तदैक्षत बहु स्यां प्रजायेयेति, सोऽकामयत बहु स्यां प्रजायेये\"ति, \"तदात्मानं स्वयमकुरुत\"इत्यादयः परब्रह्मभूतपरमपुरुषवेदन मेव च मोक्षसाधनमुपासनं वदन्ति - \"वेदाहमेतं पुरुषं महान्तम् आदित्यवणं तमस्तु पारे। तमेतं विद्वानमृत इह भवति नान्यः पन्था अयनाय विद्यत\" इत्यादिनैकतां गताः सर्वे वेदान्ता। तदितिकर्त्तव्यताभूतं कर्म च वेदविहितवणर्ाश्रमसम्बतन्धयज्ञादिकमेव वदन्ति - \"तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽना शकेन, एतमेव लोकमिच्छन्तः प्रव्राजिनः प्रव्रजन्ति\" इत्यादयः। केवलपरतत्त्वप्रतिपादनपरनारायणानुवाकसिद्धतत्त्वपराः केषुचिदुपासनादिविधिपरेषु वाक्येषु श्रुताः प्रजापतिशिवेन्द्राकाशप्राणादिशब्दा इति \"शास्त्रदृष्ट्या तूपदेशो वामदेवव\" दित्यत्र प्रतिपादितम्। तथा \"एको ह वै नारायण आसीन्न ब्रह्मा नेशान\" इत्यारभ्य \"स एकाकी न रमेते\"ति सृष्टिवाक्योदितं स्त्राष्टारं नारायणमेव समानप्रकरणस्थाः सदेव सोभ्येदमग्र आसीत्\"इत्यादिषु साधारणाः सद्व्रह्मादिशम्दा। प्रतिपादयन्तीति \"जन्माद्यस्य यत\" इत्यत्र प्रतिपादितम्। अतो वेदविरुद्धतत्त्वोपासनानुष्ठानाभिधानात्पशुापतिमतमनादरणीयमेव।। 35।।\nवेदबाह्यानामनुमानाद्धि केवलनिमित्तेश्वरकल्पना, तथा सति दृष्टानुसारेण कुलालादिवदधिष्ठानं कर्त्तव्यम्। न च कुलालादेमर्ृदाद्यधिष्ठानवत्पशुपतेर्निमिक्षभूतस्य प्रधानाधिष्ठानमुपपद्यते अशरीरत्वात्; सशरीराणामेव हि कुलालादीनामधिष्ठानशक्त्तिर्दृष्टा। न चेश्वरस्य सशरीरत्वमभ्युपगन्तव्यम्, तच्छरीरस्य सावयवस्य नित्यत्वे अनित्यत्वे च \"शास्त्रयोनित्वा\" दित्यत्र दोषस्योक्त्तत्वात्।। 36।।\nयथा भोक्त्तुर्जीवस्य करणकलेवराद्यधिष्ठानमशरीरस्यैव दृश्यते तद्वन्महेश्वरस्याप्यशरीरस्य च प्रधानाधिष्ठानमुपपद्यत इति चेन्न, भोगादिभ्यः। पुण्यपापरूपकर्मफलभोगार्थठ पुण्यपापरूपादृष्टकारितं हि तदधिष्ठानं तद्वत् पशुपतेरपि पुण्यपापरूपादृष्टवत्तया तत्फलभोगादि सर्वं प्रसज्येत, अतो नाधिष्ठानसम्भवः।। 37।।\nवा शब्दश्चार्थे। पशुपतेः पुण्यपापरूपादृष्टवत्त्वे जीववदन्तवत्त्वं सृष्ठिसंहाराद्यास्पदत्वमसर्वज्ञता च स्यादित्यनादरणीयत्वे सिद्धेऽपि पशुपतिमतस्य वेदविरुद्दताख्यापनार्तं पत्युरसामञ्जस्यादिति पुनरारम्भः यद्यपि पाशुपतशैव\nयोर्वेदाविरोधिन इव केचन धर्माः प्रतियन्ते, तथाऽपि वेदविरुद्धनिमित्तोपादानभेदकल्पनापरावरतत्वव्यत्ययकल्पनामूलत्वात्सर्वमसमञ्जसमेवेति \"असामञ्जस्यात् \"इत्युक्त्तम्।। 38।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.2.7 पशुपत्यधिकरणम्\nपशुपतिमतं निःश्रेयसार्थिभिरादरणीयम्, उत नेति संशयः। आदरणीयमिति पूर्वः पक्षः। परमपुरुषार्थसाधनावबोधित्वेन निखिलवस्तुसाक्षात्कारसमर्थपशुपतिप्रणीतत्वात्। राद्धान्तस्तु - अनादिनिधनाविच्छिन्नपाठसंप्रदाय-निरस्तप्रमादादिनिखिलदोषगन्धवेदसिद्ध-परावरतत्त्वव्यत्ययप्रतिपादनात्, निमित्तोपादानभेदाभिधानात्, सुराकुम्भस्थापन-तत्स्थदेवतार्चन-मुद्रिकाषट्कविज्ञान-तद्धारणादि-वेदविरुद्धाचारप्रतिपादनपरत्वाच्च, असामञ्जस्यात् अनादरणीयमिति। सूत्रार्थस्तु - पत्युरसामञ्जस्यात् - \"नैकस्मिन्नसंभवादि\"त्यतो नेत्यवनुर्तते। पत्युः - पशुपतेः, मतम् अनादरणीयम्। कुतः ? वेदविरुद्धतत्त्वाचारावबोधित्वेन असामञ्जस्यात्॥ \nअनुमेयेश्वराभ्युगमने हि प्रधानस्याधिष्ठानमीश्वरस्योच्यते। सशरीरस्यैव कुलालादेरधिष्ठानदर्शनात् अशरीरस्येश्वरस्य प्रधानाधिष्ठानानुपपत्तेश्चासामञ्जस्यम्। सशरीरत्वाभ्युपगमेऽपि तच्छरीरस्य सावयवस्य नित्यत्वेऽनित्यत्वे च दोषः पूर्वोक्त इत्यभिप्रायः॥ क्षेत्रज्ञस्य स्वकरणकलेबराद्यधिष्ठानवदुपपद्यत इति चेत्, न, पुण्यापुण्यरूपकर्मनिमित्तत्वात् क्षेत्रज्ञाधिष्ठानस्य; ईश्वरस्यापि तद्वत्तया तत्फलभोगादिनिखिलतत्स्वभावप्रसक्तेः॥ वाशब्दश्चार्थे। पुण्यापुण्यवत्त्वे त्वन्तवत्त्वं सृष्टिसंहारास्पदत्वमसर्वज्ञता च प्रसज्यत इत्यसमञ्जसमेवेदम्॥ ॥इति पशुपत्यधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.2.7 पशुपत्यधिकरणम्\nनेति वर्तते। पशुपतेर्मतमनादरणीयं वेदविरुद्ध- निमित्तोपादानभेदतद्विरुद्धाचारपरत्वेन असामञ्जस्यात्॥३५॥\nअनुमेयेश्वराभ्युपगमेन हि केवलाधिष्ठातृत्वमुच्यते, तथा सति अशरीरस्य प्रधानाधिष्ठानानुपपत्तेः, सशरीरत्वे तु शरीरोत्पत्त्यनिरूपणात्, सावयवस्य तस्य नित्यत्वे महीमहीधरादीनामपि नित्यत्वाविरोधाच्च॥३६॥\nकरणकळेबराद्यधिष्ठानवदशरीरस्यैवाधिष्ठानमिति चेन्न। पुण्यपापनिमित्तत्वात्तस्य तत्फलभोगादिप्रसक्तेः॥३७॥\nतथा सति क्षेत्रज्ञवत् अन्तवत्त्वमसर्वज्ञता च॥३८॥ इति पशुपत्त्यधिकरणम् ॥ ७ ॥"
                            }
                        ]
                    },
                    {
                        "verse_number": 18,
                        "original_text": "Adhikaraṇa 2.2.8 उत्पत्त्यसम्भवाधिकरणम्\nउत्पत्त्यसम्भवात्॥2.2.39॥\nन च कर्तुः करणम्॥2.2.40॥\nविज्ञानादिभावे वा तदप्रतिषेधः॥2.2.41॥\nविप्रतिषेधाच्च॥2.2.42॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.2.8 उत्पत्त्यसम्भवाधिकरणम्\nकपिलादितन्त्रसामान्याद्भगवदभिहितपरमनिःश्रेयससाधनाववोधिनि पञ्चरात्रतन्त्रेऽप्यप्रामाण्यमाशङ्कय निराक्रियते; तत्रैवमाशङ्कते \"परमकारणात्परब्रह्मभूताद्वासुदेवात्सङ्कर्षणो नाम जीवो जायते सङ्कर्षणात्प्रद्युम्नसंज्ञं मनो जायते तस्मादनिरुद्धसंज्ञोऽहङ्कारो जायते\" इति हि भागवतप्रक्रिया। अत्र जीवस्योत्पत्तिः श्रुतिविरुद्धा प्रतीयते; श्रुतयो हि जीवस्याऽनादित्वं वदन्ति। \"न जायते म्रियते वा विपश्चित्\" इत्याद्याः।। 39।।\nसङ्कर्षणात्प्रद्युम्रसंज्ञं मनो जायत इति कर्त्तुर्जीवात्करणस्य मनस उत्पत्तिर्न सम्भवति, \"एतस्माज्जायते प्राणो मनस्सर्वेन्द्रियाणि च\" इति परस्मादेव ब्रह्मणो मनसोऽप्युत्पत्तिश्रुतेः, अतः श्रुतिविरुद्धार्थप्रतिपादनादस्यापि तन्त्रस्य प्रामाण्यं प्रतिषिध्यत इति।। 40।। \nएवं प्राप्ते प्रचक्ष्महे - वाशब्दात्पक्षो विपरिवर्तते, विज्ञानं चादि चेति, परब्रह्मविज्ञानादि सङ्कर्षणप्रद्युमानिरुद्धानामपि परब्रह्मभावे सति तत्प्रतिपादनपरस्य शास्त्रस्य प्रामाण्यं न प्रतिषिध्यते। एतदुक्त्तं भवति - भागवतप्रक्रियामजानतामिदं चोद्यं यज्जीवोत्पत्तिविरुद्धाऽभिहितेति। वासुदेवाख्यं परं ब्रह्मैवाश्रितवत्सलं स्वाश्रितसमाश्रयणीयत्वाय स्वेच्छया चतुर्धाऽवतिष्ठत इति हि तत्प्रक्रिया, यथा पौष्करसंहितायां \" कर्त्तव्यत्वेन वै यत्र चातुरात्म्यमुपास्यते। क्रमागौः स्वसंज्ञाभिर्ब्राह्मणैरागमं तु तत्\" इत्यादि। तुच्च चातुरात्म्योपासनं वासुदेवाख्यपरब्रह्मोपा सनमिति सात्वतसंहितायामुक्त्तम् \"ब्राह्मणानां हि द्व्र्रह्म वासुदेवाख्ययाजिनाम्। विवेकदं परं शास्त्रं ब्रह्मोपनिषदं महत्\" इति। तद्धि वासुदेवाख्यं परं ब्रह्म सम्पूर्णषाड्गुण्यवपुः सूक्ष्मव्यूहविभवभेदभिन्नं यथाधिकारं भक्त्तैर्ज्ञानपूर्वेण कर्मणाऽभ्यर्चितं सम्यक् प्राप्यते। विभावार्चनाद्व्यूहं पाप्य व्यूहार्चनात्परं ब्रह्म वासुदेवाख्यं सूक्ष्मं प्राप्यते - इति वदन्ति। विभवो हि नाम रामकृष्णादिप्रादुर्भावगणः। व्यूहो वासुदेवसङ्कर्षणप्रद्युम्नानिरुद्धरूपश्चतुर्व्यूहः। सूक्ष्मं तु केवलपाड्गुण्यविग्रहं वासुदेवाख्यं परं ब्रह्म। यथा पौष्करे \"यस्मात्सम्यक् परं ब्रह्म वासुदेवाख्यमव्ययम्। अस्मादवाप्यते शास्त्रात् ज्ञानपूर्वेण कर्मणा\" इत्यादि। अतः सङ्कर्षणादीनामपि परस्यैव ब्रह्मणः स्वेच्छाविग्रहरूपत्वात् \"अजायमानो बहुधा विजायत\" इति श्रुतिसिद्धस्यैवाश्रितवात्सल्यनिमित्तस्वेच्छाविग्रहसङ्ग्रहरूपजन्मनोऽभिधानात् तदभिधायि शास्त्रप्रामाण्यस्याप्रतिषेधः - इति। तत्र जीयमनोऽहङ्कारतत्त्वानामधिष्ठातारः सङ्कर्षणप्रद्युम्नानिरुद्धा इति तेषामेव जीवादिशब्दैरुभधानमविरुद्धम्; यथाऽऽकाशप्राणादिशब्दैबर्रह्मणोऽभिधानम्।। 41।।\nविप्रतिषिद्धा हि जीवोत्पत्तिस्तस्मिन्नपि तन्त्रे; यथोक्त्तं परमसंहितायाम्। \"अचेतना परार्था च नित्या सतत विक्रिया ः त्रिगुणा कर्मिणां क्षेत्रं प्रकृतेरूपमुच्यते।। व्याप्तिरूपेण सम्बन्धस्यस्याश्च पुरुषस्य च। सह्यनादिरनन्तश्च परमार्थेन निश्चितः\" इति। एवं सर्वास्वपि संहितासु जीवस्य नित्यत्ववचनाज्जीवस्वरूपोत्पत्तिः पञ्चरात्रतन्त्रे प्रतिषिद्धैव। जन्ममरणादिव्यवहारस्तु लोकवेदयोर्जीवस्य यथोपपद्यते, तथा \"नात्माश्रुते\"रित्यत्र वक्ष्यते। अतो नीवस्योत्पत्तिस्तत्रापि प्रतिषिद्धैवेति जीवोत्पत्तिवादनिमित्ताप्रामाण्यशङ्का दूरोत्सारिता। यश्चैष केषां चिदुद्धोषः \"साङ्गेषु वेदेषु निष्ठामलभमानः शाण्डिल्यः पञ्चरात्रशास्त्रमधीतवान्\" इति साङ्गेषु वेदेषु पुरुषार्थनिष्ठा न लब्धेति वचनात् वेदविरुद्धं तन्त्रमिति, सोऽप्यनाघ्रातवेदवचसामनाकलिततदुपबृंहणन्यायकलापानां श्रद्धामात्रविजृम्भितः; यथा \"प्रातः प्रातरनृतं ते वदन्ति पुरे दयाज्जुह्वति येऽग्रिहोत्रम्\" इति अनुदितहोमनिन्दोदितहोमप्रशंसार्थेत्युक्त्तम्; यथा च भूमविद्याप्रकमे नारदेन \" ऋग्वेदं भगवोऽध्येमि यजुर्वेदं सामवेदमाथर्वणं चतुर्थमितिहासपुराणं पञ्चमम्\" इत्यारभ्य सर्वं विद्यास्थानमभिधाय \"सोऽहंभगवो मन्त्रविदेवास्मिन्नेत्मवित्\" इति भूमयिद्याव्यतिरिक्त्तास ु सर्वासु विद्यास्वात्मवेदनालाभवचनं वक्ष्यमाणभूमविद्याप्रशंसार्थं कृतम्; अथवा अस्य नारदस्य साङ्गेषु वेदेषुे यत्परतत्त्वं प्रतिपाद्यते, तदलाभनिमित्तशेऽयं वादः, एवमेव शाण्डिल्यस्येति। पश्चाद्वेदान्तवेद्यवासुदेवाख्यपरब्रह्मतत्त्वाभिधानादवगम्यते, तथा वेदार्थस्य दुर्ज्ञा नतया सुखाववोधार्थः शास्त्रारम्भः परमसंहितायामुच्यते \"अधीता भगवन्वेदाः साङ्गोपाङ्गाः सविस्तराः। श्रुतानि च मयाऽङ्गानि वाकोवाक्ययुतानि च।। न चैतेषु समस्तेषु संशयेन विना क्कचित्। श्रेयोमार्गं प्रपश्यामि येन सिद्धिभर्विष्यति\" इति। \"वेदान्तेषु यथासारं सङ्गृह्य भगवान् हरिः। भक्त्तानुकम्पया विद्वान्। सञ्चिक्षेप यथासुखम्\" इति च। अतः स भगवान्वेदैकवेद्यः परब्रह्माभिधानो वासुदेवो निखिलहेयप्रत्यनीककल्याणैकतानानन्तज्ञानानन्दाद्यपरिमितोदारगुणसागरः सत्यसङ्कल्पश्चातुर्वण्यचातुराश्रम्यव्यवस्थयाऽवस्थितान्धर्मार्थकाममोक्षाख्यपुरुषार्थाभिमुखान् भक्त्तानवलोक्यापारकारुण्यसौशील्यवात्सल्यौदार्यमहोदधिः स्वस्वरूपस्वविभूतिस्वाराधनतत्फलयाथात्म्याववोधिनो वेदान् ऋग्यजुः - सामाथर्वभेदभिन्नानपरिमितशाखान् विध्य र्थवादमन्त्ररूपान् स्वेतरसकलसुरनरदुरवगाहाँश्चावधार्य तदर्थयाथात्म्याववोधिपञ्चरात्रं शास्त्रं स्वयमेव निरमिमीतेति निरवद्यम्। यत्तु परैः सूत्रचतुष्टयं कस्यचिद्विरुद्धांशस्य प्रामाण्यनिपेधपरं व्याख्यातं तत्सूत्राक्षराननुगुणं सूत्रकाराभिप्रायविरुद्धं च। तथा हि सूत्रकारेण वेदान्तन्यायाभिधांयीनि सूत्राण्यभिधाय, वेदोपवृंहणाय च भारतसंहितां शतसाहस्त्रिकां कुर्वता मोक्षधर्मे ज्ञानकाण्डेऽभिहितं \"गृहस्थो ब्रह्मचारी च वानप्रस्थोऽथ भिक्षुकः। य इच्छेत्सिद्धिमास्थातुं देवतां कां यजेत सः\" इत्यारभ्य महता प्रबन्धेन पञ्चोत्रशास्त्रप्रक्रियां प्रतिपाद्य \"इदं शतसहस्त्राद्धि भारताख्यानविस्तरात्। आविध्य मतिमन्थानं दध्नो घृतमिवोद्धृतम्।। नवनीतो यथा दधनो द्विपदां ब्राह्मणो यथा। आरण्यकं च वेदेभ्य ओपधीभ्यो यथाऽमृतम्।। इदं महोपनिपदं चतुर्वेदसमन्वितम्। साङ्खययोगकृतान्तेन पञ्चरात्रानुाब्दितम्।। इदं श्रेय इदं ब्रह्म इदं हितमनुत्तमम्। ऋग्यजुःसामभिर्जुष्टमथर्वाङ्गिरसस्तथा।। भविष्यति प्रमाणं वा एतदेवानुशासनम्\" इति साङ्खययोगशब्दाभायां ज्ञानयोगकर्मयोगावभिहितौ; यथोक्त्तं \"ज्ञानयोगेन साङ्ख्यानां कर्मयोगेन योभिनाम्\" इति; भीष्मपर्वण्यपि \"ब्राह्मणैः क्षत्रियैर्वैश्यैः शूद्रैश्च कृतलक्षणैः। अर्चनीयश्च सेव्यश्च पूजनीयश्च माधवः।। \nसात्वतं विधिमास्थाय गीतः सङ्गर्षणेन यः\" इति। कथमेवं ब्रुवाणो वादरायणो वेदविदग्रेसरो वेदान्तवेद्यपरब्रह्मभूरवासुदेवोपासनार्चनादिप्रतिपादनपरस्य सात्वतशास्त्रस्याप्रामाण्यं ब्रूयात्। ननु च \"साङ्ख्यं योगः पञ्चरात्रं वेदाः पाशुपतं तथा। किमेतान्येकनिष्ठानि वा मुने\" इत्यादिना साङ्ख्यादीनामप्यादरणीयतोच्यते, शारीरकेऽपि साङ्खयादीनि प्रति षिध्यन्ते; ैअत इदमपि तन्त्रं तत्तुल्यम्; नेत्युच्यते, यतस्तत्रापीममेव शारीरकोक्त्तन्यायमवतारयति \"किमेतान्येकनिष्ठानि पृथङ्निष्ठानि वा\" इति प्रश्रस्यायमर्थः किं साङ्ख्ययोगपाशुपतवेदपञ्चरात्राणि एकतत्त्वप्रतिपादनपराणि, पृथक्त्तत्वप्रतिपादनपराणि वा, यदैकत्त्वप्रतिपादनपराणि, किं तदेकं तत्त्वम्?। यदा पृथक्त्तत्त्वप्रतिपादनपराणि तदैषां परस्परविरुद्धार्थप्रतिपादनपरत्वाद्वस्तुनि विकल्पासम्भवाच्छैकमेव प्रमाणमङ्गीकरणीयम्, किं तदेकमित्यस्योत्तरं ब्रुवन् \"ज्ञानान्येतानि राजर्षे विद्धि नानामतानि वै। साङ्ख्यस्य वक्त्ता कपिल\" इत्यारभ्य साङ्खययोगपाशुपतानां कपिलहिरण्यगर्भपशुपतिकृतत्वेन पौरुषेयत्वं प्रतिपाद्य \"अवान्तरतषा नाम वेदाचार्य्यः स उच्यते\" इति वेदानामपौरुषेयत्वमभिधाय\"पञ्चरात्रस्य वक्त्ता नारायणः स्वयम्\" इति पञ्चरात्रतन्त्रस्य वक्त्त नारायथः स्वयमेवेत्युक्त्तवान्। एवं वदतश्चायमाशयः - पौरुषेयाणां तन्त्राणां परस्परविरुद्धवस्तुवादतया अपौरुषेयत्वेन निरस्त प्रमादादिनिखिलदोषगन्धवेदवेद्यवस्तुविरुद्धाभिधायित्वच्च यथावस्थितवस्तुनि प्रामाण्यं दुर्ल्लभम्; वेदवेद्यश्च परब्रह्मभूतोनारायणः; अतस्तत्तन्त्राभिहितप्रधानपुरुषपशुपतिप्रभृतितत्त्वस्य वेदान्तवेदेयपरब्रह्मभूतनारायणात्मकतयैव वस्तु त्वमभ्युपगमनीयमिति। तदिदमाह च \"सर्वेषु च नृपश्रेष्ठ ! ज्ञानेष्वेतेषु दृश्यते। यथागमं यथान्यायं निष्ठानारायणः प्रभुः\" इति। \"यतागमं यथान्याय\" मिति न्यायानुगृहीततत्तदागमोक्त्तं वस्तु परामृशतो नारायण एव सर्वस्य वस्तुनो निष्ठेति दृश्यते। अब्रह्मात्मकतया तत्तत्तन्त्राभिहिनानां तत्त्वानां \"सर्वं खल्विदं ब्रह्म\" \"विश्वं नारायथ\" इत्यादिना सर्वस्य ब्रह्मात्मकतामनुसन्दधानस्य च नारायण एव निष्ठेति प्रतीयत इत्यर्थः। अतो वेदान्तवेद्यः परब्रह्मभूतो नारायणः स्वयमेव पञ्चरात्रस्य कृत्स्नस्य वक्त्तेति, तत्स्वरूपतदुपासनाभिधायि तत्तन्त्रमिति च तस्मिन्नितरतन्त्रसामान्यं न केनचिदुद्भावयितुं शक्यम्। अतस्तत्रैवेदमुच्यते \"एवमेकं साङ्खययोगं वेदारण्यकममेव च। परस्पराङ्गान्येतानि - पञ्चरात्रं तु कथ्यते\" इति; साङ्ख्यञ्च योगश्च साङ्ख्ययोगम्, वेदाश्चारण्यकानि च वेदारण्यकम्, परस्पराङ्घान्येतान्येकतत्वप्रतिपादनपरतयैकीभूतानि - एकं पञ्चतात्रमिति कथ्यते। एतदुक्त्तं भवति साङ्ख्योक्त्तानि पञ्चर्विशतितत्त्वानि, योगोक्त्तं च यमनियमाद्यत्मकं योगम्, वेदोदितकर्मस्वरूपाण्यङ्गीकृत्य तत्त्वानां ब्रह्मात्मकत्वम्, योगस्य च ब्रह्मोपासनप्रकारत्वं कर्मणां च तदाराधनरूपतामभिदधति ब्रह्मस्वरूपं प्रतिपादयन्त्यारण्यकानि। एतदेव परेण ब्रह्मणा नारायणेन स्वयमेव पञ्चरात्रतन्त्रे विशदीकृतमिति। शारीरके च साङ्ख्योक्त्ततत्त्वानामब्रह्मात्मकतामात्रं निराकृतम्; न स्वरूपम्। योगपाशुपतयोश्चेश्वरस्य केवलनिमित्तकारणता परावरतत्त्वविपरीतकल्पना, वेनवहिष्कृताचारो निराकृतः न योगस्वरूपम्, पशुपतिस्वरूपं च। अतः साङ्ख्यं योगः पञ्चरात्रं वेदाः पाशुपतं तथा आत्मप्रमाणान्येतानि न हन्तव्यानि हेतुभिः\" इति तत्तदभिहिततत्तत्स्वरूपमात्रमङ्गीकार्य्यम्; जिनसुगताभिहिततत्त्ववत्सर्वं न बहिष्कार्य्यमित्युच्यते। यथाऽऽगमं \"यथान्यायं निष्ठा नारायणः प्रभु\" रित्यनेनैकार्य्यात्।। 42।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.2.8 उत्पत्त्यसम्भवाधिकरणम्\nसाङ्ख्यादितन्त्रवत् पाञ्चरात्रतन्त्रमप्यप्रमाणम्, उत नेति संशयः। अप्रमाणमिति पूर्वः पक्षः। \"वासुदेवात्सङ्कर्षणो नाम जीवो जायते\" इति श्रुतिविरुद्धजीवोत्पत्त्यादिप्रतिपादनात्, \"चतुर्षु वेदेषु पुरुषार्थमलभमानः\" इति वेदगणानादरवचनाच्च। राद्धान्तस्तु - सङ्कर्षणप्रद्युम्नानिरुद्धानां परब्रह्मभावानाम् \"अजायमानो बहुधा विजायते\" (तै.आ. ३-१३-१) इति श्रुतिप्रसिद्धस्वेच्छावतारप्रतिपादनान्न क्वचिछ्रुतिविरोधः। जीवाहङ्कारमनश्शब्दाश्च तत्तच्छरीरकाणां सङ्कर्षणादीनामेवाभिधायकाः, \"तत्तेज ऐक्षत\" (छा.उ. ६-२-३) इति तेजःप्रभृतिशब्दवत्। \"चतुर्षु वेदेषु पुरुषार्थमलभमानः\" इति च अनुदितहोमनिन्दावत्; यथा \"ऋग्वेदं भगवोऽध्येमि\" इत्यारभ्य \"इतिहासपुराणां पञ्चमम्\" (छा.उ. ७-१-२) इत्यादिना सर्वेषु विद्यास्थानेषु चात्मनो वेदनाभाववचनं वक्ष्यमाणप्रशंसार्थम्। तन्त्रेऽस्मिन्वेदान्तोदितब्रह्मोपासनविधानाद्वेदाविरुद्धतदर्चनादिविधानाच्चावगम्यते इति प्रमाणमेव। सूत्रार्थस्तु - उत्पत्त्यसंभवात् - \"न जायते म्रियते वा\" (कठोप. १-२-१८) इत्यादिश्रुतेः जीवस्योत्पत्त्यसंभवाज्जीवोत्पत्तिवचनाच्च न प्रमाणम्॥  न च कर्तुः करणम् । \"सङ्कर्षणात् प्रद्युम्नसंज्ञं मन उत्पद्यते\", इति मनसः करणस्य कर्तुर्जीवादुत्पत्तिश्च श्रुतिविरुद्धत्वान्न संभवति; \"एतस्माज्जायते प्राणो मनस्सर्वेन्द्रियाणि च\" (मु.उ. २-१-३) इति मनसो ब्रह्मण उत्पत्तिः श्रूयते॥४०॥ \nवाशब्दात्पक्षो विपरिवर्तते। विज्ञानं चादि च विज्ञानादि ब्रह्म। सङ्कर्षणादीनां ब्रह्मभावे सति \"अजायमानो बहुधा विजायते\" इति श्रुतिप्रसिद्धस्वेच्छावतारस्यैवात्राभिधानात्, तदप्रतिषेधः, प्रामाण्याप्रतिषेधः। सङ्कर्षणादीनां जीवादिसमानाधिकरणतया निर्देशस्तेषामधिष्ठातृतयोपपद्यते॥  विप्रतिषेधाच्च। अस्मिन्नपि तन्त्रे जीवोत्पत्तिविप्रतिषेधाच्च अविरुद्धमिदं तन्त्रम्। \"व्याप्तिरूपेण संबन्धस्तस्याश्च पुरुषस्य च। स ह्यनादिरनन्तश्च परमार्थेन निश्चितः॥\" इति हि पुरुषस्योत्पत्तिः प्रतिषिध्यते॥ इति उत्पत्त्यसंभवाधिकरणम्॥ ॥इति श्रीभगवद्रामानुजविरचिते श्रीवेदान्तदीपे द्वितीयस्याध्यायस्य द्वितीयः पादः॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.2.8 उत्पत्त्यसम्भवाधिकरणम्\nसाङ्ख्यादिवत्पञ्चरात्रमपि जीवोत्पत्त्यभिधानात्, श्रुतिविरुद्धत्वेन तदसंभवादप्रमाणम्॥३९॥\nकर्तुः - जीवात्, करणं - मनश्च, श्रुतावुत्पद्यते इति नोच्यते, एतस्माज्जायते प्राणो मनस्सर्वेन्द्रियाणि च इत्यादि श्रुतेः॥४०॥\nवासुदेवात्सङ्कर्षणो नाम जीवः इत्यादौ सङ्कर्षणादीनां विज्ञानादिरूपवासुदेवत्वे सति तदभिधायिनः प्रामाण्यानिषेध:। परब्रह्मवासुदेवस्य श्रुतावपि अजायमानो बहुधा विजायते इति चावतारश्श्रूयते जीवादिशब्दाः तत्तच्छरीरकसङ्कर्षणादीनां वाचकाः॥४१॥\nतस्मिन्नपि तन्त्रे व्याप्तिरूपेण संबन्धस्तस्याश्च पुरुषस्य च। स ह्यनादिरनन्तश्च परमार्थेन निश्चितः॥ इति जीवोत्पत्तिप्रतिषेधाच्चाविरोधश्श्रुतः॥४२॥ इति उत्पत्त्यसम्भवाधिकरणम् ॥ ८ ॥ इति श्रीभगवद्रामानुजविरचिते श्रीवेदान्तसारे द्वितीयाध्याये द्वितीयः पादः । अथ द्वितीयाध्यायस्य तृतीयः पादः"
                            }
                        ]
                    }
                ]
            },
            {
                "title": "Pāda 3",
                "number": 3,
                "verses": [
                    {
                        "verse_number": 19,
                        "original_text": "Adhikaraṇa 2.3.1 वियदधिकरणम् \nन वियदश्रुतेः॥2.3.1॥\nअस्ति तु॥2.3.2॥\nगौण्यसंभवाच्छब्दाच्च॥2.3.3॥\nस्याच्चैकस्य ब्रह्मशब्दवत्॥2.3.4॥\nप्रतिज्ञाऽहानिरव्यतिरेकात्॥2.3.5॥\nशब्देभ्यः॥2.3.6॥\nयावद्विकारं तु विभागो लोकवत्॥2.3.7॥\nएतेन मातरिश्वा व्याख्यातः॥2.3.8॥\nअसंभवस्तु सतोऽनुपपत्तेः॥2.3.9॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.3.1 वियदधिकरणम् \nसांख्यादिवेदबाह्यतन्त्राणां न्यायाभासमूलतया विप्रतिषेधाच्चासामञ्जस्यमुक्त्तम्, इदानीं स्वपक्षस्य विप्रतिषेधादिदोषाभावख्यापनाय ब्रह्मकार्य्यतयाऽभिमतचिदात्मकप्रपञ्चस्य कार्यताप्रकारो विशोध्यते। तत्र वियदुत्पद्यते न वेति संशय्यते। किं युक्त्तं न वियदुत्पद्यत इति, कुतः? अश्रुतेः; सम्भावितस्य हि श्रवणसम्भवः, असम्भावितस्य तु गगनकुसुमवियदुत्पत्त्यादेः शब्दाभिधेयत्वं न सम्भवति। न खलु निरवयवस्य सर्वगतस्याकाशस्यात्मन इव उतपत्तिर्निरूपयितुं शक्यते; अत एव चोत्पत्त्यसम्भवात् छान्दोग्ये सृष्टिप्रकरणे तेजःप्रभृतीनामेवोत्पत्तिराम्नायते - \"तदैक्षत बहु स्यां प्रजायेयेतितत्तेजोऽसृजत\" इति। तैत्तिरीयकाथर्वणादिषु \"तस्माद्वा एतस्मादात्मन आकाशः सम्भूतः\" \"एतस्माज्जायते प्राणो मनः सर्वेन्दिऽयाणि च खं वायुर्ज्योतिराप\" इत्यादिषु श्रूयमाणा वियदुत्पत्तिरर्थविरोधाद्वाध्यत इति।। 1।। \nएवं प्राप्तेऽभिधीयते-अस्ति त्वाकाशस्योत्पत्तिः। अतीन्द्रियार्थविषया हि श्रुतिः प्रमाणान्तरातीतामपि वियदुत्पत्तिं प्रतिपादयितुं समर्थैव। न च श्रुतिप्रतिपन्नेऽर्थे तद्विरोधिनिरवयवत्वादिहेतुकमनुत्पत्त्यनुमानमुदेतुमलम्; आत्मनोऽनुत्पत्तिर्न निरवयवत्वप्रयुक्त्तेति वक्ष्यते। पुनश्चोदयति -।। 2।।\n\"तस्माद्वा एतस्मादात्मन आकाशः सम्भूत\" इत्यादि वियदुत्पत्तिश्रुतिर्गौणीति कल्पयितुं युक्त्तम्, \"तत्तेजोऽसृजत\" इति सिसृक्षोर्ब्रह्मणः प्रथमं तेज उत्पद्यत इति तेजउत्पत्तिप्राथम्येन वियदुत्पत्तिप्रतिपादनासम्भवात् \"वायुश्चान्तरिक्षं चैतदभृत\"मिति वियतोऽभृतत्वशब्दाच्च। कथमेकस्य सम्भूतशब्दस्याकाशापेक्षया गौणत्वम्, अग्न्याद्यपेक्षया मुख्यत्वमिति चेत्तत्राह -।। 3।।\nएकस्यैव \"तस्माद्वा एतस्मादात्मन आकाशः संभूत\" इत्याकाशे मुख्यात्वासम्भवात्, गौणतया प्रयुकस्य सम्भृतशब्दस्य वायोरग्विरित्यादिष्वनुक्त्तस्य मुख्यत्वं स्यादेव - ब्रह्मशब्दवत्; यथाब्रह्मशब्दः \"तस्मादेतद्व्रह्म नामरूपमन्नं च जायते\" इत्यत्र प्रधाने गौणतया प्रयुक्त्तस्तस्मिन्नं च जायते\" इत्यत्र प्रधाने गौणतया प्रयुक्त्तस्तस्मिन्नेव प्रकरणे \"तपसा चीयते ब्रह्म ततोऽन्नमभिजायत\"इति ब्रह्मणि मुख्यतया प्रयुज्यते; तद्वत्। अनुषङ्गे च श्रवणावृत्ताविवाभिधानावृत्तिर्विद्यत एवेत्यर्थः।। 4।।\nपरिहरति छान्दोग्यश्रुत्यनुसारेणान्यासां वियदुत्पत्तिवादिनीनां श्रुतीनां गौणत्वं कल्पयितुं न युज्यते; यतः छान्दोग्यश्रुत्यैव वियदुत्पत्तिरङ्गीकृता। \"येनाश्रुतं श्रुत\"मित्यादिना ब्रह्मज्ञानेन सर्वज्ञानप्रतिज्ञानात्, तस्या हि प्रतिज्ञाया अहानिराकाशस्यापि ब्रह्मकार्य्यत्वेन तदव्यतिरेकादेव भवति।।\nइतश्च वियदुत्पत्तिश्छान्दोप्ये प्रतीयते \"सदेव सोम्येदमग्र आसीदेकमेवाद्वितीय\"मिति प्राक् सृष्टेरेकत्वावधारणशब्दात् \"ऐतदात्म्यमिदं सर्वं\" मित्येवामादिशब्देभ्यश्च कार्य्यत्वेन ब्रह्मणोऽव्यतिरेकप्रतीतेः, न च \"तत्तेजोऽसृ जत\" इति तेजस उत्पत्तिश्रुतिर्वियदुत्पत्तिं वारयति, वियदुत्पत्त्यवचनमात्रेण तेजसः प्रतीयमानं प्राथम्यं श्रुत्यन्तप्रतिपन्नां वियदुत्पत्तिं न निवारयितुमलम्।। 6।।\nतुशब्दश्चार्थे, \"ऐतदात्म्यमिदं सर्व\"मित्यादिभिराकाशस्य विकारत्ववचनेन तस्याकाशस्य ब्रह्मणोऽपि विभागः - उत्पत्तिरप्युक्त्तैव। लोकवत्- यथा लोक एते सर्वे देवदत्तपुत्रा\" इत्यभिधाय तेषु केपाञ्चित् तत उत्पत्ति वचनेन सर्वेषामुत्पत्तिरुक्त्ता स्यात् तद्वत्, एवं च सति \"वायुश्चान्तरिक्षं चैतदमृत\"मिति सुराणामिव चिरकालस्थायित्वाभिप्रायम्।। 7।।\nअनेनैव हेतुना मातविश्वनो वायोरप्युत्पत्तिर्व्याख्याता, वियन्मातरिश्वनोः पृथग्योगकरणं \"तेजोऽतस्तथा ह्याह\" इति मातरिश्वनः परामर्शार्थम्।। 8।।\nतुशब्दोऽवधारणार्थः, असम्भवः - अनुत्पत्तिः। सतः ब्रह्मण एव तद्व्यतिरिक्त्तस्य कस्यचिदनुत्पत्तिर्न सम्भ वति - अनुपपत्तेः; एतदुक्त्तं भवति - वियन्मातरिश्वतोरुत्पत्तिप्रतिपादनमुदाहरणार्थम्, उत्पत्त्यसम्भवस्तु सतः परमकारस्य परस्यैव ब्रह्मणः तद्वयतिरिक्त्तस्य कृत्स्नस्याव्यक्त्तमहदहङ्कारतन्मात्रेन्द्रियवियत्पवनादिकस्य प्रपञ्चस्यैकविज्ञानेन सर्वविज्ञानप्रतिज्ञादिभिरवगतकार्य्यभावस्यानुत्पत्तिर्नोपपद्यत इति।। 9।।\n।। वियदधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.3.1 वियदधिकरणम् \n॥अथ द्वितीयाध्याये तृतीयः पादः॥  वियत् उत्पद्यते, नेति संशयः । नोत्पद्यते इति पूर्वः पक्षः । निरवयवस्य सर्वगतस्यात्मन इवोत्पत्त्यसंभवात् । असंभावनीयस्य श्रवणं च न संभवति । अत उत्पत्तिश्रुतिर्गौणीति । राद्धान्तस्तु -- वियत् उत्पद्यत एव, उत्पत्तिश्रुतेः । अतीन्द्रियार्थविषयया श्रुत्याऽभिहितेऽर्थे निरवयवत्वादिहेतुकं नानुत्पत्त्यमानमुदेतुमलम् । आत्मनोऽप्यनुत्पत्तिश्रुतेरेव नित्यत्वम्, न निरवयवत्वादिना । सूत्रार्थस्तु -- न वियदश्रुतेः - वियत् नोत्पद्यते । कुतः? अश्रुतेः -- अश्रवणात्; असंभावनीयस्य श्रवणासंभवात् ॥\nअस्ति तु वियत उत्पत्तिः,  आत्मन आकाशस्संभूतः  इति श्रुतेः । अतीन्द्रियार्थविषयया श्रुत्या प्रमाणान्तराप्रतिपन्नवियदुत्पत्तिप्रतिपादनं संभवत्येव । न अग्निना सिञ्चेदितिवदयोग्यमित्यर्थः ॥\nतत्तेजोऽसृजतेति प्रतिपन्नतेजःप्राथम्यविरोधात् मध्ये वियदुत्पत्तिर्न संभवतीत्युत्पत्तिश्रुतिर्गौणी, वायुश्चान्तरिक्षञ्चैतदमृतमित्यमृतत्वश्रवणाच्च ॥\nआकाशस्संभूतः, आकाशाद्वायुः, वायोरग्निः  इत्यादिषु सर्वत्रानुषक्तस्यैकस्य संभूतशब्दस्य आकाशे गौणत्वं वाय्वादिषु मुख्यत्वं च संभवति; ब्रह्मशब्दवत् -- यथैकस्य ब्रह्मशब्दस्यैकप्रकरणे श्रूयमाणस्य  तस्मादेतद्ब्रह्म नाम रूपमन्नं च जायते  इति प्रधाने गौणत्वम्,  तपसा चीयते ब्रह्म  इति ब्रह्मणि मुख्यत्वं च । श्रवणावृत्ताविवानुषऽङ्गेप्यभिधानावृत्तेरनुषङ्गोऽपि तत्तुल्य इत्यभिप्रायः ॥\nपरिहरति -- प्रतिज्ञाऽहानिरव्यतिरेकात् येनाश्रुतं श्रुतमिति ब्रह्मविज्ञानेनाकाशादिसर्वविज्ञानप्रतिज्ञाया अहानिः, आकाशस्यापि ब्रह्मण उत्पत्त्या तदव्यतिरेकादेव भवति ॥\n सदेव सोम्येदमग्र आसीत्  ऐतदाम्यमिदं सर्वम्  इत्यादिभ्यो ब्रह्मणः प्राक्सृष्टेरेकत्वावधारणसर्वात्मकत्वादिवादिभ्यश्शब्देभ्यश्च वियदुत्पत्तिः प्रतीयते ।  तत्तेजोऽसृजत  इति एतस्मिन्वाक्ये आकाशोत्पत्त्यवचनात्प्रतीयमानं तेजःप्राथम्यं समानप्रकरणस्थैः प्रकरणान्तरस्थैश्च शब्दैः प्रतीयमानां वियदुत्पत्तिं न निवारयतीत्यभिप्रायः ॥\nयद्यपि च्छान्दोग्ये  तत्तेजोऽसृजतेतिवदाकाशोत्पत्तिः स्वरूपेण नाभिधीयते; तथापि तस्मिन्नेव  ऐतदात्म्यमिदं सर्वमित्यादिनाऽऽकाशादेस्सर्वस्य वस्तुनो ब्रह्मविकारत्ववचनात् यावद्विकारं विभागः -- उत्पत्तिरुक्तैवेति गम्यते । लोकवत् -- यथा लोके सर्व एते देवदत्तपुत्रा इत्यभिधाय तेषां केषाञ्चिद्देवदत्तादुत्प्ततिवचनं सर्वेषां तत उत्पत्तिप्रतिपादनार्थमिति गम्यते । आकाशस्यामृतत्ववचनं सुरादिवच्चिरकालस्थायित्वविषयमित्भिप्रायः ॥\nअनेनैव न्यायेन मातरिश्वनोऽप्युत्पत्तिरुक्ता । नायं न्यायातिदेशः, अधिकाशङ्काभावात् ।  तेजोऽतस्तथा ह्याह  इति वायोस्तेजस उत्पत्तिं वक्तुं पृथगुपादानम् ॥\nतुशब्दोऽवधारणार्थः । सतः परमकारणस्य परस्यैव ब्रह्मणः असंभवः - उत्पत्त्यसंभवः । तद्व्यतिरिक्तस्य कृत्स्नस्यैव एकविज्ञानेन सर्वविज्ञानप्रतिज्ञाद्यनुपपत्तेः संभव उक्त इत्यभिप्रायः ॥ इति वियदधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.3.1 वियदधिकरणम् \nवियन्नोत्पद्यते, अश्रुतेः, श्रुतिः - श्रवणम्। निरवयवस्य, आत्मन इवोत्पत्तिश्रवणासंभवात्॥१॥\nश्रवणं संभवत्येव, आकाशस्संभूतः इत्येव हि श्रुतिः अतीन्द्रियार्थविषया वियदुत्पत्तिं प्रतिपादयति। आत्मनोऽपि न जायते इति प्रतिषेधादनुत्पत्तिः॥२॥\nतत्तेजोऽसृजत इति तेजः प्राथम्यवचनात् आकाशस्संभूतः इति श्रुतिर्गौणी वायुश्चान्तरिक्षं चैतदमृतम् इति शब्दाच्च॥३॥\nएकस्य संभूतशब्दस्याकाशे गौणत्वमन्यत्र मुख्यत्वम् अनुषङ्गे संभवत्येव, श्रवणावृत्तिवत्, यथैकस्य ब्रह्मशब्दस्य तस्मादेतद् ब्रह्म नामरूपमन्नं च जायते इति प्रकृतौ गौणत्वम्, तपसा चीयते ब्रह्म इति मुख्यत्वमावृत्तौ॥४॥ परिहरति –\nयेनाश्रुतं श्रुतम् इत्यादिना एक विज्ञानेन सर्वविज्ञानप्रतिज्ञाया अहानिः वियदादेर्ब्रह्मकार्यत्वेन तदव्यतिरेकादेव॥५।॥\nआकाशस्संभूतः इत्यादिशब्देभ्यः अवगतां वियदुत्पत्तिं तत्तेजोऽसृजत इत्यत्राकाशशब्दावचनावगतं तेजः प्राथम्यं न निवारयितुं क्षमम्॥६॥\nऐतदात्म्यमिदं सर्वम् इत्यादिना आकाशादेरपि विकारत्वावगमात्, तेजः प्रभृतिविभागवचनं सर्वस्य प्रदर्शनार्थमिति निश्चीयते। यथा च लोके दशेमे देवदत्तपुत्रा इत्युक्त्वा तेषु केषाञ्चिदुत्पत्तिवचनम्॥७॥\nतेजोऽतः इत्यादि वक्तुं वायोः पृथगुपादानम्॥८॥\nअसंभवस्तु परस्य ब्रह्मण एव। इतरस्य सदेवेत्यवधारणाद्यनुपपत्तेरुत्पत्तिरेव॥९॥ इति वियदधिकरणम् ॥ १ ॥ इति वियदधिकरणम् ॥ १ ॥ आकाशादिव्यवहितकार्याणामपि साक्षाद्ब्रह्मण उत्पत्तिं वक्तुं पूर्वपक्षमाह -"
                            }
                        ]
                    },
                    {
                        "verse_number": 20,
                        "original_text": "Adhikaraṇa 2.3.2 तेजोधिकरणम्\nतेजोऽतस्तथा ह्याह॥2.3.10॥\nआपः॥2.3.11॥\nपृथिवी॥2.3.12॥\nअधिकाररूपशब्दान्तरेभ्यः॥2.3.13॥\nतदभिध्यानादेव तु तल्लिङ्गात्सः॥2.3.14॥\nविपर्ययेण तु क्रमोऽत उपपद्यते च॥2.3.15॥\nअन्तरा विज्ञानमनसी क्रमेण तल्लिङ्गादिति चेन्नाविशेषात्॥2.3.16॥\nचराचरव्यपाश्रयस्तु स्यात् तद्व्यपदेशो भाक्तः, तद्भावभावित्वात्॥2.3.17॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.3.2 तेजोधिकरणम्\nब्रह्मब्यतिरिक्त्तस्य कृत्स्नस्य ब्रह्मकार्य्यत्वमुक्त्तम्; इदानीं व्यवहितकार्य्याणां किं केवलात्तत्तदनन्तरकारणभूताद्वस्तुन उत्पत्तिः; अहोस्वित् तत्तद्रूपाद्व्रह्मण? इति चिन्त्यते। किं युक्त्तम्? केवला त्तत्तद्वस्तुन इति कुतः? तेजस्तावत् अतः - मातरिश्वन एवोत्पद्ये \"वायोरग्निः\" इति ह्याह।। 10।।\nआपोऽपि अतः - तेजस एवोत्पद्यन्ते \"अग्नेरापः\" \"तदपोऽसृजत\" इत्याह।। 11।।\nपृथिवी अद्भ्य उत्पद्यते - \"अद्भयः पृथिवी\" \"ता अन्नमसृजन्ते\" इत्याह। नन्वन्नशब्देन कथं पृथिव्यभिधीयते? अत आह -।। 12।।\nमहाभूतसृष्ट्यधिकारात्पृथिव्येवान्नशब्देनोक्त्तेति प्रतीयते। अदनीयस्य सर्वस्य पृथिवीविकारत्वात्कारणे कार्य्यशब्दः। तथा वाक्यशेषे भूतानां रूपसंशब्दने \"यदग्नेरोहितं रूपं तेजस्तद्रूपं यच्छुक्लं तदपां यत् कृष्णं तदन्नस्य\" इत्यप्तेजसोः सजातीयमेवान्नशब्दवाच्यं प्रतीयते। शब्दान्तरं च समानप्रकरणे \"अग्नेरापः अभ्द्यः पृथिवी\" इति श्रूयते। अतः पृथिव्येवान्नशब्देनाच्यत इत्यभ्द्य एव पृथिवी जायते। उदाहृताः तेजःप्रभृतयः प्रदर्शनार्थाः। महदादयोऽपि स्वानन्तरवस्तुन एवोत्पद्यन्ते; यथाश्रुत्यभ्युपगमाविरोधात्, \"एतस्माज्जायते प्राणो मनः सर्वेन्द्रियाणि च। खं वायुर्ज्योतिरापः पृथिवी विश्वस्य धारिणी\" तस्मादेतद्व्रह्म नामरूपपन्नं च जायते\" \"तस्माद्वा एतस्मादात्मनः आकाशः संभूतः\" \"तत्तेजाऽसृजत\" इत्यादयो ब्रह्मणः परम्परया कारणत्वेप्युपपद्यन्त इति। एवं प्राप्ते प्रचक्ष्महे -।।13।।\nतुशब्दात् पक्षो व्यावृत्तः, महदादिकार्याणामपि तत्तदनन्तरवस्तुशरीरकः स एव पुरुषोत्तमः कारणम्, कुतः? तदभिध्यानरूपात्तल्लिङ्गात्; अभिध्यानम् - बहु स्यामिति सङ्कल्पः \"तत्तेज ऐक्षत बहु स्यां प्रजायेयेति, ता आप एक्षन्त वह्वयः स्याम प्रजायेमिह\" इत्यात्मनो बहुभवनसङ्कल्परूपेक्षणश्रवणान्महदहङ्काराकाशादीनामपि कारणानां तथाविधेक्षापूर्विकैव स्वकार्यसृष्टिरिति गम्यते, तथाविधं चेक्षणं तत्तच्छरीरकस्य परस्यैव ब्रह्मण उपपद्यते। श्रूयते च सर्वशरीरकत्वेन सर्वात्मकत्वं परस्य ब्रह्मणोऽन्तर्याभिब्राह्मणे \"यः पृथिव्यां तिष्ठन्, योऽप्सु तिष्ठन्, यस्तेजसि तिष्ठन् यो वायौ तिष्ठन्, य आकाशे तिष्ठन्\" इत्यादि। सुवालोपनिपदि च \"यस्य पृथिवी शरीर\" मित्यारभ्य \"यस्याहङ्कारः, शरीरं यस्य बुद्धिः शरीरं, यस्याव्यक्त्तं शरीर\" मित्यादि। \"एतस्माज्जायते प्राणो मनःसर्वेन्द्रियाणि च\" इत्यादिषु। यच्चोक्त्तम् - श्रूयमाणा ब्रह्मणः प्राणादिसृष्टिः परम्परयाऽप्युपपद्यत इति; अत्रोच्यते -।। 14।।\nतुशब्दोऽवधारणार्थः। अव्यक्त्तमहदहङ्काराकाशादिक्रमाद्विपर्ययेण यः सर्वेषां कार्य्याणां ब्रह्मानन्तर्यरूपः क्रमः \"एतस्माज्जायते प्राणः\" इत्यादिषु प्रतीयते, स च क्रमस्तत्तद्रूपाद्व्रह्मणस्तत्तत्कार्य्योत्पत्तेरेवोपपद्यते। परम्परया कारणत्वे ह्यानन्नतर्यश्रवणमुपरुध्येत। अतः \"एतस्माज्जायते\" इत्यादिकमपि सर्वस्य ब्रह्मणः साक्षात्सम्भवोत्तम्भनम्।। 15।।\nविज्ञानसाधनत्वादिन्द्रियाणि विज्ञानमित्युच्यन्ते; यदुक्त्तम् \"एतस्माज्जायते\" इत्यादिना सर्वस्य ब्रह्मणोऽनन्तरकार्य्यत्वं श्राव्यते; अतश्चानेन वाक्येन सर्वस्य साक्षाद्व्रह्मण उत्पत्तिरभिध्यानलिङ्गावगतोत्तभ्यत इति; तन्नोपपद्यते - क्रमविशेषपरत्वादस्य वाक्यस्य; अत्रापि सर्वेषां क्रमप्रतीतेः। स्वादिषु तावत् श्रुत्यन्तरसिद्धः क्रमोऽत्रापि प्रतीयते - तैः सह पाठलिङ्गाद्भूतप्राणयोरन्तराले विज्ञानमनसी अपि क्रमेणोत्पद्यत इति प्रतीयते। अतः सर्वस्य साक्षाद्व्रह्मण एव सम्भवस्योत्तम्भकमिदां वाक्यं न भवति इति चेत् तन्न, अविशेषात् \"एतस्माज्जायते प्राणः\" इत्यनेनाविशेषात्। विज्ञानमनसोः स्वादीनां च \"एतस्माज्जायते\" इत्यनेन साक्षात्सम्भवरूपसम्बनधस्याभिधेयस्य सर्वेषां प्राणादिपृथिव्यन्तानामविशिष्टत्वात्स एव विधेयः न क्रमः। श्रुत्यन्तरसिद्धक्रमविरोधाच्च नेदं क्रमपरम्, \"पृथिव्यप्सु प्रलीयते\" इत्यारभ्य \"तमः एकीभवति\" इत्यन्तेन क्रमान्तरप्रतीतेः, अतोऽव्यक्त्तादिशरीरकात् परस्माद्व्रह्मण एव सर्वकार्याणामुत्पत्तिः। तेजःप्रभृतयश्च शब्दास्तदात्मभूतं ब्रह्मैवाभिदधति।। 16।।\nनन्वेवं सर्वशब्दानां ब्रह्मवाचित्वे सति तैस्तैश्शब्दैस्तत्तद्वस्तुव्यपदेशो व्युत्पत्तिसिद्ध उपरुध्येत; तत्राह- तुशब्दश्चोदितशङ्कानिवृत्त्यर्थः; निखिलजङ्गमस्थावरव्यपाश्रयस्तत्तच्छव्दव्यपदेशो भाक्त्तः - वाच्यैकदेशे भज्यत इत्यर्थः। समस्तवस्तुप्रकारिणो ब्रह्मणः प्रकारभूतवस्तुग्राहिप्रत्यक्षादिप्रमाणाविषयत्वाद्वेदान्तश्रवणात्प्राक् प्रकार्य्यप्रतीतेः, प्रकारिप्रतीतिभावभावित्वाच्च तत्पर्य्यवसानस्य, लोके तत्तद्वस्तुमात्रे वाच्यैकदेशे ते ते शब्दा खखभङ्कत्वा भङ्कत्वाव्यपदिश्यन्ते। अथवा तेजःप्रभृतिभिः शब्दैस्तत्तद्वस्तुमात्रवाचितया व्युत्पन्नैर्ब्रह्मणो व्यपदेशो भाक्त्तः स्यात् - अमुख्यः स्यादित्याशङ्कयचराचरव्यपाश्रयस्तु - इत्यच्यते। चराचरव्यपाश्रयः तद्वयपदेशः - तद्वाचिशब्दः, चराचरवाचिशब्दो ब्रह्मण्यभाक्त्तो मुख्य एव, कुतः ब्रह्मभावभावित्वात् सर्वशब्दानां वाचकभावस्य, नामरूपव्याकरणश्रुत्या हि तथाऽवगतम्।। 17।।।। तेजोधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.3.2 तेजोधिकरणम्\nआकाशाद्वायुः  इत्यादिव्यवहितकार्याणि किं स्वानन्तराकाशादेः केवलादुत्पद्यन्ते उत तत्तच्छरीरात् परस्मात् ब्रह्मणः इति संशयः । स्वानन्तरादेवेति पूर्वः पक्षः -  आकाशाद्वायुः  वायोरग्निः  इति तस्मात्केवलादेवोत्पत्तिश्रवणात् ।  एतस्माज्जायते प्राणः  इति परस्माद्ब्रह्मणस्सर्वस्योत्पत्तिवादः, परम्परयाप्युपपद्यते । राद्धान्तस्तु -  तत्तेज ऐक्षत बहु स्याम्  ता आप ऐक्षन्त  इति बहुभवनसङ्कल्पपूर्वकसृष्ट्युपदेशात् । केवलस्य त्वीदृशसङ्कल्पानुपपत्तेः,  यस्तेजसि तिष्ठन्, यस्य तेजश्शरीरम् ...... यस्याकाशश्शरीरम्  इति सर्वेषां परब्रह्मशरीरत्वश्रवणाच्च तत्तच्छब्दवाच्यात्परस्माद्ब्रह्मण एव साक्षात्तेजःप्रभृतीनामपि सृष्टिः । सूत्रार्थस्तु - तेजोऽतस्तथा ह्याह - अतः वायोरेव केवलादुत्पद्यते तेजः, तथा ह्याह श्रुतिः -  वायोरग्निरिति ॥\nअतस्तथा ह्याहेत्यनुवर्तते, अतः - तेजस एव केवलात्, आपः उत्पद्यन्ते,  अग्नेरापः  तदपोऽसृजत इति ह्याह ।\nएवं पृथिव्यपि उत्पद्यते,  अद्भ्यः पृथिवी  ता अन्नमसृजन्त  इति ह्याह ॥\nअन्नशब्देन कथं पृथिव्यभिधीयत इत्यवगम्यते? तत्राह -- अधिकाररूपशब्दान्तरेभ्यः अन्नशब्देन पृथिव्युच्यते, महाभूतसृष्ट्यधिकारात् । पश्चादपि महाभूतरूपसङ्कीर्तने  यत्कृष्णं तदन्नस्येति रूपकीर्तनात् । समानप्रकरणे  अद्भ्यः पृथिवीति पृथिवीशब्दश्रवणाच्च ॥\nपक्षव्यावृत्त्यर्थः । न तेजःप्रभृतयः केवलाः स्वानन्तराणां कारणानि; अपि तु तत्तच्छरीरः सः - परमात्मैव तेषां कारणम्; कुतः? परमात्मसृष्टिलिङ्गात् तथाविधाभिध्यानात् । यथैव हि  तदैक्षत बहु स्यां प्रजायेयेति तत्तेजोऽसृजतेति, तथैव  तत्तेज ऐक्षत बहु स्यां प्रजायेयेति बहुभवनसङ्कल्परूपाभिध्यानं (दृश्यते; ईदृशमभिध्यानं) परमात्मन एव हि संभवति ॥\nआकाशाद्वायुः,  वायोरग्निरिति पारम्पर्यक्रमात् विपर्ययेण  एतस्माज्जायते प्राणो मनस्सर्वेन्द्रियाणि च .... पृथिवी  इति सर्वेषां ब्रह्मानन्तर्यरूपो यः क्रमः, स चात एव तत्तच्छरीराद्ब्रह्मणस्सृष्टेरुपपद्यते ॥\nविज्ञानसाधनत्वादिन्द्रियाणि प्राणश्च विज्ञानमित्युच्यते ।  एतस्माज्जायते प्राणः इत्येतद्वाक्यम् आकाशतन्मात्रपञ्चकयोरन्तराले विज्ञानमनसी क्रमेण उत्पद्येते इत्येतत्परम् । विज्ञानमनसी इति प्राणस्यापि प्रदर्शनार्थम्,  पृथिव्यप्सु प्रलीयते इत्यारभ्य  वायुराकाशे लीयते आकाशमिन्द्रियेषु इन्द्रियाणि तन्मात्रेषु तन्मात्राणि भूतादौ लीयन्ते  इति प्रलयक्रमप्रत्ययभिज्ञानात् तल्लिङ्गात् । अतो न श्रुत्यन्तरविरुद्धत्वात्साक्षाद्ब्रह्मणस्सर्वेषां सृष्टिपरमिदं वाक्यम् । अपि तु श्रुत्यन्तरसिद्धपारम्पर्यक्रमपरमिति चेत्; परिहरति नाविशेषात् - भूततन्मात्रान्तराले विज्ञानमनसोरुत्पत्तावपि तत्तच्छरीरकब्रह्माभिधायित्वात् भूतेन्द्रियमनःप्राणशब्दानां सर्वेषां साक्षादुत्पत्त्यविशेषात् तत्परमेवेदं वाक्यम् ॥\nलोके तत्तद्वस्तुवाचितया प्रसिद्धस्य शब्दजातस्य ब्रह्मणि वृत्तिरमुख्येत्याशङ्क्याह - चराचरव्यपाश्रयस्तु स्यात्तद्व्यपदेशोऽभाक्तस्तद्भावभावित्वात् तुशब्दश्शङ्कानिवृत्त्यर्थः । स्थावरजङ्गमवस्तुव्यपाश्रयः तद्व्यपदेशः तद्वाचिशब्दो ब्रह्मणि अभाक्तः - मुख्य एव । कुतः । तद्भावभावित्वात् - तेजःप्रभृतिषु आत्मतया ब्रह्मभावभावित्वेन सर्वस्य वस्तुनस्तच्छरीरतया तत्प्रकारत्वात् तत्तद्वाचिनां शब्दानां तत्रैव पर्यवसानात् । प्रकारवाचिनां शब्दानां प्रकारिपर्यवसायित्वेनाभाक्तत्वं गवादिशब्देषु सिद्धम् । इति तेजोऽधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.3.2 तेजोधिकरणम्\nतेजः वायोरेवोत्पद्यते न साक्षाद्ब्रह्मणः, वायोरग्निः इत्याह ॥१०॥\nअग्नेरापः इति श्रुतेः आपः अग्नेः ॥११॥\nपृथिवी अद्भ्यः। अद्भ्यः पृथिवी इति श्रुतेः ॥१२॥\nता अन्नमसृजन्त इत्यन्नशब्देन पृथिव्येवाभिधीयते, महाभूतसृष्ट्यधिकारात् । यत्कृष्णं तदन्नस्य इति पृथिवीरूपविधानात्, अद्भ्यः पृथिवी इति पृथिवीशब्दाभिधानच्च ॥१३॥\nतदभिध्यानादेव तु तल्लिङ्गात्सः ॥ तत्तेज ऐक्षत, ता आप ऐक्षन्त इति तदभिध्यानरूपात्, तदैक्षत बहु स्याम् इत्येतत्सरूपात् परमात्मकारणत्वलिङ्गात् स एव परमात्मा तेजः प्रभृतिशरीरकस्तत्तच्छब्दैस्साक्षात्कारणत्वेनाभिधीयते ॥१४॥\nपारम्पर्यक्रमात् विपर्ययेण एतस्माज्जायते प्राणः, खं वायुर्ज्योतिरापः इत्यादिवाक्यात् यस्साक्षाद्ब्रह्मणस्सृष्टेरुपक्रमः, सोऽपि अतः - तेजःप्रभृतिशरीरकब्रह्मण एव सृष्टेः उपपद्यते ॥१५॥\nभूतप्राणयोरन्तराले इन्द्रियग्राममनसी क्रमेण उत्पद्येते इत्येतत्परमिदं वाक्यम्, खं वायुर्ज्योतिराप इत्यादि श्रुतिप्रत्यभिज्ञानरूपाल्लिङ्गात्, अत इदमपि पारम्पर्यक्रमपरमिति चेन्न, एतस्माज्जायते इत्यस्य प्राणादिपृथिव्यन्तेषु सर्वेषु प्रत्येकमन्वयाविशेषात् । अतस्तेजःप्रभृतीनामपि साक्षात्परमात्मैव कारणम् ॥१६॥"
                            }
                        ]
                    },
                    {
                        "verse_number": 21,
                        "original_text": "Adhikaraṇa 2.3.3 आत्माधिकरणम्\nनात्मा श्रुतेर्नित्यत्वाच्च ताभ्यः॥2.3.18॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.3.3 आत्माधिकरणम्\nवियदादेः कृत्स्नस्य परस्माद्व्रह्मण उत्पत्तिरुक्त्ता, इदानीं जीवस्याप्युत्पत्तिरस्ति नेति संशय्यते; किं युक्त्तमस्ततिि, कुतः, एकविज्ञानेन सर्वविज्ञानप्रतिज्ञोपपत्तेः, प्राक्सष्टेरेकत्वावधारणाच्च। वियदादेरिव जीवस्याप्युत्पत्तिवादिन्यः श्रुतयश्च सन्ति- \"यतः प्रसूता जगतः प्रसूूती तोयेन जीवान् व्यससर्ज भूम्याम्\" \"प्रजापतिः प्रजा असृजत\" \"सन्मूलाः सोभ्येमाः सर्वाः प्रजा सदायतना सत्प्रतिष्ठा\" \"यतो वा इमानि भृतानि जायन्त\" इति। एवं सचेतनस्य जगत उत्पत्ति वचनाज्जीवस्याप्युत्पत्तिः प्रतीयते। न च वाच्यं ब्रह्मणो नित्यत्वात्तत्त्वमस्यादिभिश्च जीवस्य ब्रह्मत्वावगमात् जीवस्य नित्यत्वमिति \"ऐतदात्म्यमिदं सर्वं\" \"सर्वं खल्विदं ब्रह्म\" इत्येवगादिभिर्वियदादेरनि ब्रह्मत्वावगमात्तस्यापि नित्यत्वप्रसक्त्तेः। अतो जीवोऽपि वियदादिवदुत्पद्यत इत्येवं प्राप्तेऽभिधीयतेनात्मा श्रुतेरिति। नात्मोत्पद्यते; कुतः? श्रुतेः, \"न जायते म्रियते वा विपश्चित्, ज्ञाज्ञौ द्वावजा\"वित्यादिभिर्जीवस्योत्पत्तिप्रतिषेधो हि श्रुयते। आत्मनो नित्यत्वं च ताभ्यः श्रुतिभ्य एवावगम्यते \"नित्यो नित्यानां चेतनश्चेतनानामेको बहूनां यो विदधाति कामान्\" \"अजो नित्यः शाश्वतोऽयं पुराणो न हन्यते हन्यमाने शरीरे\" इत्यादिभ्यः। अतश्च नात्मोत्पद्यते, कथं तर्हि एकविज्ञानेन सर्वविज्ञानप्रतिज्ञोपपद्यते; इत्थमुपपद्यते। जीवस्यापि कार्य्यत्वात्कार्य्यकारणयोरनन्यत्वाच्च। एवं तर्हि वियदादिवदुत्पत्तिमत्त्वमङ्गीकृतं स्यात्; नेत्युच्यते। कार्य्यत्वं हि नामैकस्य द्रव्यस्यावस्थान्तरापत्तिः, तज्जीवस्याप्यस्त्येव। इयांस्तु विशेषः- वियदादेरचेतनस्य यादृशोऽन्यथाभावो न तादृशो जीवस्य, ज्ञानसङ्कोचविकासलक्षणो जीवस्यान्यथाभावः, वियदादेस्तु स्वरूपान्यथाभावलक्षणः। सेयं स्वरूपान्यथाभावलक्षणोत्पत्तिर्जीवे प्रतिषिध्यते। एतदुक्त्तं भवति- भोग्यभोक्त्तृनियन्तृन् विविक्त्तस्वभावान् प्रतिपाद्य भोग्यगतमुत्पत्त्यादिकं भोक्त्तरिप्रतिषिध्य तस्य नित्यतां च प्रतिपाद्य भोग्यगतमुत्पत्त्यादिकं भोक्त्तृगतं चापुरुषार्थाश्रयत्वं नियन्तरिप्रतिषिध्य तस्य नित्यत्वं, निरवद्यत्वं, सर्वदा सर्वज्ञत्वं, सत्यसङ्कल्पत्वं,करणाधिपाधिपत्वं, विश्वस्यपतित्वं, च प्रतिपाद्य सर्वावस्थयोश्चिदचितोस्तं प्रतिशरीरत्वं तस्य चात्मत्वं प्रतिपादितम्, अतस्सर्वदाचिदचिद्वस्तुशरीरतया तत्प्रकारं ब्रह्म; कदाचित्स्वस्माद्विभक्त्तव्यपदेशानर्हतिसूक्ष्मदशापन्नचिदचिद्वस्तुशरीरं तिष्ठति, तत्कारणावस्थं ब्रह्म; कदाचिच्च विभक्त्तनामरूपस्थूलचिदद्विस्तु शरीरं, तच्च कार्य्यावस्थं, तत्र कारणावस्थस्य कार्यावस्थापत्तावचिदंशस्य कारणावस्थायां शब्दादिविहीनस्य भोग्यत्वाय शब्दादिमत्तयां स्वरूपान्यथाभावरूपविकारो भवति, चिदंशस्य च कर्मफलविशेषभोकतृत्वाय तदनुरूपज्ञानविकासरूपविकारो भवति, उभयप्रकारविशिष्टे नियन्त्रंशे तदवस्थतदुभयविशिष्टतारूपविकारो भवति; कारणावस्थाया अवस्थान्तरापत्तिरूपो विकारः प्रकारद्वये प्रकारिणि च समानः। अत एवैकस्यावस्थान्तरापत्तिरूपविकारापेक्षया \"येनाश्रुतं श्रुत\"मित्येकविज्ञानेन सर्वविज्ञानं प्रतिज्ञाय मृदादिदृष्टान्तः \"यथा सोम्यैकेन\" इत्यादिना निदर्शितः। ईदृशज्ञानसङ्कोचविकासकरतत्तद्देहसम्बन्धवियोगाभिप्रायाः जीवस्योत्पत्तिमरणवादिन्यः \"प्रजापत्तिः प्रजा असृजत\" इत्याद्याः श्रुतयः अचिदंशवत्स्वरूपान्यथात्वाभावाभिप्राया उत्पत्तिप्रतिषेधवादिन्यो नित्यत्ववादिन्यश्च \"न जायते म्रियते\" इत्याद्याः, \"नित्यो नित्याना\"मित्याद्याश्च श्रुतयः। स्वरूपान्यथात्वज्ञानसङ्कोचविकासरूपोभयविधानिष्टविकाराभावाभिप्रायः, \"स वा एव महानज आत्माऽजरोऽमरोऽमृतो ब्रह्म\" \"नित्यो नित्याना\"मित्याद्याः परविषयाः श्रुतयः। एवं सर्वदा चिदचिद्वस्तुविशिष्टस्य ब्रह्मणः प्राक्सृष्टेरेकत्वावधारणं च नामरूपविभागाभावादुप पद्यते। \"तद्धेदं तर्ह्यव्याकृतमासीत्तन्नामरूपाभ्यां नानात्वैकत्वे वदति इति। ये त्वविद्योपाधिकं जीवत्वं वदन्ति, ये च पारमार्थिकोपाधिकृतम्, ये च सन्मात्र स्वरूपं ब्रह्म स्वयमेव भोक्त्तृभोग्यनियन्तृरूपेण त्रिधाऽवस्थितं वदन्ति, सर्वेऽप्येते अविद्याशक्त्तेरुपाधिशक्त्तेर्भोक्त्तृभोग्यनियन्तृशक्त्तीनां च प्रलयकालेऽवस्थानेऽपि तदानीमेकत्वावधारणं नाम रूपविभागाभावादेवोपादयन्ति। \"वैषम्यनैर्घृण्ये न सापेक्षत्वात् कर्माविभागादिति चेन्नानादित्वादुपपद्यते चाप्युपलभ्यते च\" इति सूत्राभ्यां जीवभेदस्य तत्कर्मप्रवाहस्य चानादित्वाभ्युपगमाच्च। इयान् विशेषः- एकस्यानाद्यविद्या ब्रह्म स्वयमेव मुह्यति, अन्यस्य पारमार्थिकानाद्युपाधिना ब्रह्म स्वयमेव बध्यते, उपादिब्रह्मव्यतिरिक्त्तवस्त्वन्तराभावात्। अपरस्य ब्रह्मैव विचित्राकारेण परिणमते, कर्मफलानि चानिष्टानि भुङ्क्त्ते; नियन्त्रशस्य भोक्त्तृत्वाभावेऽपि सर्वज्ञत्वात्स्वस्मादभिन्नं भोक्त्तारमनुसन्दधातीति स्वयमेव भुङ्क्त्ते; अस्माकं तु स्थूलसूक्ष्मावस्थचिदचिद्वस्तुशरीरं ब्रह्म कार्यकारणोमयावस्थावस्थितमपि सर्वदा निरस्तनिरिखलदोषगन्धं सत्यसङ्कल्पत्वाद्यपरिमितोदारगुणसागरमवतिष्ठते। प्रकारभूतचिदचिद्वस्तुगता अपुरुषार्थाः स्वरूपान्यथाभावाश्चेति सर्वं समञ्चसम्।। 18।। आत्माधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.3.3 आत्माधिकरणम्\nकिमात्मोत्पद्यते, न वेति संशयः । उत्पद्यत इति पूर्वः पक्षः । एकविज्ञानेन सर्वविज्ञानप्रतिज्ञादेः, तोयेन जीवान्व्यससर्ज भूम्याम् प्रजापतिः प्रजा असृजत इत्यादि सृष्टिवचनाच्च; नित्यादिश्रुतिराकाशाद्यमृतत्ववचनवन्नेया । राद्धान्तस्तु - नात्मोत्पद्यते, अनुत्पत्तिश्रुतेः । न जायते म्रियते वा विपश्चित् इति जीवोत्पत्तिर्निषिध्यते; अजो नित्यः नित्यो नित्यानामित्यादिश्रुतिभ्यो नित्यत्वावगमात् । जीवोत्पत्तिपक्षे अकृताभ्यागमकृतविप्रणाशादिप्रसङ्गात्, वैषम्यनैर्घृण्यप्रसङ्गाच्च । जीवस्य सृष्टिवचनं भोक्तृत्वानुगुणज्ञानविकासाभिप्रायम् । प्राक् सृष्टेरेकत्वावधारणादविभागवचनं नामरूपविभागाभावाभिप्रायम् । सूत्रमपि व्याख्यातम् ॥इति आत्माधिकरणम्॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.3.3 आत्माधिकरणम्\nनात्मा उत्पद्यते, न जायते म्रियते इति श्रुतेः, नित्यो नित्यानाम् इत्यादिश्रुतिभ्यो नित्यत्वावगतेश्च ॥१८॥ इति आत्माधिकरणम् ॥३॥"
                            }
                        ]
                    },
                    {
                        "verse_number": 22,
                        "original_text": "Adhikaraṇa 2.3.4 ज्ञाधिकरणम्\nज्ञोऽत एव॥2.3.19॥\nउत्क्रान्तिगत्यागतीनाम्॥2.3.20॥\nस्वात्मना चोत्तरयोः॥2.3.21॥\nनाणुरतच्छ्रुतेः इति चेत् न इतराधिकारात्॥2.3.22॥\nस्वशब्दोन्मानाभ्यां च॥2.3.23॥\nअविरोधश्चन्दनवत्॥2.3.24॥\nअवस्थितिवैशेष्यादिति चेन्नाभ्युपगमाद्धृदि हि॥2.3.25॥\nगुणाद्वाऽऽलोकवत्॥2.3.26॥\nव्यतिरेको गन्धवत् तथा च दर्शयति॥2.3.27॥\nपृथगुपदेशात्॥2.3.28॥\nतद्गुणसारत्वात्तु तद्व्यपदेशः प्राज्ञवत्॥2.3.29॥\nयावदात्मभावित्वाच्च न दोषः तद्दर्शनात्॥2.3.30॥\nपुंस्त्वादिवत्त्वस्य सतोऽभिव्यक्तियोगात्॥2.3.31॥\nनित्योपलब्ध्यनुपलब्धिप्रसङ्गोऽन्यतरनियमो वाऽन्यथा॥2.3.32॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.3.4 ज्ञाधिकरणम्\nवियदादिवज्जीवो नोत्पद्यत इत्युक्त्तम्, तत्प्रसङ्गेन जीस्वरूपं निरूप्यते। किं सुगतकपिलाभिमतचिन्मात्रमेवात्मनः स्वरूपम्? उत कणभुगभिमतपाषाणकल्पस्वरूपमचित्स्वरूपमेवागन्तुक चैतन्यगुणकम्?। अत ज्ञातृत्वमेवास्य स्वरूपम्? इति, किं युक्त्तं चिन्मात्रमिति। कुतः, तथा श्रुतेः। अन्तर्यामिब्राह्मणे हि \"य आत्मनि तिष्ठ\"न्निति माध्यन्दिनीयपर्यायस्य स्थाने \"यो विज्ञाने तिष्ठ\"न्निति काण्वा अधीयते तथा- \"विज्ञानं यज्ञं तनुते कर्माणि तनुतेऽपि च\" इति कर्तुरात्मनो विज्ञानमेव स्वरूपं श्रूयते। स्मृतिषु च ज्ञानस्वरूपमत्यन्तनिर्मलं परमार्थतः\" इत्यादिष्वात्मनो ज्ञानस्वरूपत्वं प्रतीयते। अपरस्तु जीवात्मनो ज्ञानत्वे ज्ञातृत्वे च स्वाभाविकेऽभ्युपगम्यमाने तस्य सर्वगतस्य सर्वदा सर्वत्रोपलब्धिप्रसङ्गात्, करणानां च वैयर्थ्यात्, सुषुप्तिमूर्च्छादिषु सतोऽप्यात्मनश्चैतन्यानुपलब्धेर्जाग्रतस्सामग्रयां सत्यां ज्ञानोत्पत्तिदर्शनादस्य न ज्ञानस्वरूपम्; नापि ज्ञातृत्वम्, आगन्तुकमेव चैतन्यं, सर्वगतत्वं चात्मनोऽवश्याभ्युपेत्यम्, सवर्त्र कार्य्योपलब्धेः सर्वत्रात्मनः सन्निधानाभ्युपगमाच्छरीरगमनेनैव कार्य्यसम्भवे सति गतिकल्पनायां प्रमाणाभावाच्च। श्रुतिरपि सुषुप्तिवेलायां ज्ञानाभावं दर्शयति \"नाहं खल्वयमेवं सम्प्रत्यात्मानं जानात्ययमहमस्मीति नो एव इमानि भूतानि\" इति। तथा मोक्षदशायां ज्ञानाभावं दर्शयति \"न प्रेत्य सञ्ज्ञास्ति\" इति; ज्ञानस्वरूपमित्यादिप्रयोगस्तु ज्ञानस्य तदसाधारणगुणत्वेन लाक्षणिक इति। एवं प्राप्ते प्रचक्ष्महे- ज्ञोऽत एव। ज्ञ एव- अयमात्माज्ञातृत्वस्वरूप एव, न ज्ञानमात्रम्, नापि जडस्वरूपः, कुतः? अत एव नुतेरेवेत्यर्थः। नात्मा श्रुते\"रिति प्रकृता श्रुतिः- अतश्शब्देन परामृश्यते। तथा छान्दोग्ये प्रजापतिवाक्ये मुक्त्तामुक्त्तात्मस्वरूपकथने \"अथ यो वेदेदं जिघ्राणीति स आत्मा\" \"मनसैवैतान्कामान्पश्यन् रमते य एते ब्रह्मलोके\" \"सत्यकामः सत्यसङ्कल्पः\" \"नोपजनं स्मरन्निदं शरीरम्\" अन्यत्रापि \"न पश्यो मृत्युं पश्यति\" तथा वाजसनेयके \"कतम आत्मा\" इति पृष्टवा \"योऽयं विज्ञानमयः प्राणेषु हृद्यन्तर्ज्योतिः पुरुषः\" इति; \"तथा विज्ञातारमरे केन विजानीयात्\" \"जानात्येवायं पुरुषः\" तथा \"एष हि द्रष्टा श्रोता घ्राता रसयिता मन्ता बोद्धा कर्त्ता विज्ञानात्मा पुरुषः\" \"एवमेवास्य परिद्रष्टुरिमाः षोडशकला\" इति। यत्तूक्त्तं ज्ञातृत्वे स्वाभाविके सति सर्वगतस्य तस्य सर्वदा सर्वत्रोपलब्धिः प्रसज्येत इति; तत्रोच्यते -।। 19।।\nनायं सर्वगतः, अपि त्वणुरेवायमात्मा; कुतः? उत्क्रान्तिगत्यागतिीनां श्रुतेः। उत्क्रान्तिस्तावच्छ्रूयते \"तेन प्रद्योतेनैष आत्मानिष्क्रामति चक्षुषो वा मूर्ध्नो वा अन्येभ्यो वा शरीरदेशेभ्यः\" इति। गतिरपि \"ये वै केचास्माल्लोकात्प्रयन्ति चन्द्रमसमेव ते सर्वे गच्छन्ति\" इति। आगतिरपि \"तस्माल्लोकात्पुनरेत्यस्मै लोकाय कर्मणे\" इति। विभुत्वे ह्येता उत्क्रान्त्यादयो नोपपद्येरन्।। 20।।\nच शब्दोऽवधारणे। यद्यपि शरीरवियोगरूपत्वेन उत्क्रान्तिः स्थिरस्यात्मनः कथञ्चिदुपपद्यते; गत्यागती तु न कथञ्चिदुपपद्येते। अतस्ते स्वात्मनैव सम्पाद्ये।। 21।।\n\"योऽयं विज्ञानमयः प्राणेषु\" इति जीवं प्रस्तुत्य \"स वा एव महानज आत्मा\" इति महत्वश्रुतेर्नाणुर्जीव इति चेन्नेतराधिकाराज्जीवादितरस्य प्राज्ञस्य तत्राधिकारात्, यद्यप्युपक्रमे जीवः प्रस्तुतः तथाऽपि यस्यानुवित्तः प्रतिबुद्ध आत्मेति मध्ये परः प्रतिपाद्यते इति तत्सम्बन्धीदं महत्त्वम्, न जीवस्य।। 22।।\nसाक्षादणुशब्द एव श्रूयते \"एषोऽणुरात्मा चेतसा वेदिव्तयो यस्मिन्प्राणः पञ्चधा संविवेश\" इति। उद्धृत्य मानम्- उन्मानम्, अणुसदृशं वस्तूद्धृत्य तन्मानत्वं जीवस्य श्रुयते \"बालाग्रशतभागस्य शतधा कल्पितस्य च भागो जीवः स विज्ञेयः\" इति। \"आराग्रमात्रो ह्यवरोऽपि दृष्ट\" इति च, अतोऽणुरेवायमात्मा।। 23।।\nअथ स्यादात्मनोऽणुत्वे सकलशरीरव्यापिनी वेदना नोपपद्यत इति, तत्र मतान्तरेण परिहारमाह - यथा हरिचन्दनविन्दुर्देहैकदेशवर्त्यपि सकलदेहव्यापिनमाह्लादं जनयति, तद्वदात्माऽपि देहैकदेशवर्त्तीसकलदेशवर्तिर्नी वेदनामनुभवति।। 24।।\nहरिचन्दनविन्द्वादेर्द्देहदेशविशेषावस्थितिविशेषात् तथा भावः, आत्मनस्तु तन्न विद्यत इति चेत् न- , आत्मनोऽपि देहदेशविशेषे स्थित्यभ्युपगमात् हृदयदेश ह्यात्मनः स्थितिः श्रूयते \"हृदि ह्ययमात्मा तत्रैकशतं नाडीना\" मिति। तथा \"कतम आत्मा\" इति प्रकृत्य \"योऽयं विज्ञानमयः प्राणेषु हृद्यन्तर्ज्योतिः\" इति, आत्मनो देशविशेषस्थितिख्यापनाय चन्दनदृष्टान्तः प्रदर्शितः। न तु चन्दनस्य देशविशेषापेक्षा। एकदेशवर्त्तिनः सकलदेहव्यापिकार्य्यकरत्वप्रकारं स्वमतेनाह -।। 25।।\nवाशब्दो मतान्तरव्यावृत्त्यर्थः, आत्मा स्वगुणेन ज्ञानेन सकलदेहं व्याप्यावस्थितः, आलोकवत्; यता मणिद्युमणिप्रभृतीनामेकदेशवर्त्तिनामालोकोऽनेकदेशव्यापी दृश्यते तद्वद्धृदयस्थस्यात्मनो ज्ञानं सकलदेहं व्याप्य वर्त्ततेः ज्ञातुः प्रभास्थानीयस्य ज्ञानस्य स्वाश्रयादन्यत्र वृत्तिर्मणिप्रभावदुपपद्यते- इति प्रथमसूत्रे स्थापितम्। ननूक्त्तं ज्ञानमात्रमेवात्मेति तत्कथं ज्ञानस्य स्वरूपव्यतिरिक्त्तगुणत्वमुच्यते; तत्राह -।। 26।।\nयथा पृथिव्या गन्धस्य गुणत्वेनोपलभ्यमानस्य ततो व्यतिरेकः, तथा जानामीति ज्ञातुर्गुणत्वेन प्रतीयमानस्य ज्ञानस्यात्मनो व्यतिरेकः सिद्धः; दर्शयति च नुतिः \"जानात्येवायं पुरुषः\" इति।। 27।।\nस्वशब्देनैव विज्ञानं विज्ञातुः पृथगुपदिश्यते \"न हि विज्ञातुर्विज्ञातेर्विपरिलोपो विद्यते\" इति। यत्तूक्त्तं \"यो विज्ञाने तिष्ठन्, विज्ञानं यज्ञं तनुते, ज्ञानस्वरूपमत्यन्तनिर्मलम्\" इत्यादिषु ज्ञानमेवात्मेति व्यपदिश्यत इति; तत्राह-।। 28।।\nतु शब्दश्चोद्यं व्यावर्तयति। तद्गुणसारत्वात् विज्ञानगुणसारत्वादात्मनो विमानमिति व्यपदेशः, विज्ञानमेवास्य सारभूतो गुणः, यथा प्राज्ञस्यानन्दः सारभूतोगुण इति प्राज्ञ आनन्दशब्देन व्यपदिश्यते \"यदेष आकाश आनन्दो न स्यात्, आनन्दो ब्रह्मेति व्यजाना\"दिति प्राज्ञस्य ह्यानन्दस्सारभूतो गुणः \"स एको ब्रह्मण आनन्दः, आनन्दं ब्रह्मणो विद्वान्न विभेति कुतश्चने\"ति, यथा वा \"सत्यं ज्ञानमनन्तं ब्रह्मे\"ति विपश्चितः प्राज्ञस्य ज्ञानशब्देन व्यपदेशः \"सह ब्रह्मणा विपश्चिता, यस्सर्वज्ञ\" इत्यादिषु प्राज्ञस्य ज्ञानं सारभूतो गुण इति विज्ञायते।। 29।।\nविज्ञानस्य यावदात्मभाविधर्मत्वात् तेन तद्व्यपदेशो न दोषः। तथा च खण्डादयो यावत्स्वरूपभाविगोत्वादिधर्मशब्देन गौरिति व्यपदिश्यमाना दृश्यन्ते स्वरूपनिरूपणधर्मत्वादित्यर्थः। चकारात् ज्ञानवदात्मनोऽपि स्वप्रकाशत्वेन विज्ञानमिति व्यपदेशे न दोष इति समुच्चिनोति।। यच्चोक्तं सुषुप्त्यादिषु ज्ञानाभावात् ज्ञानस्य न स्वरूपानुबन्धिधर्मत्वमिति, तत्राह - तुशब्दश्चोदिताशङ्कानिवृत्त्यर्थः। अस्य ज्ञानस्य सुषुप्त्यादिष्वपि विद्यमानस्य जागर्यादिष्वभिव्यक्तेस्सम्भवात्, स्वरूपानुबन्धिधर्मत्वोपपत्तिः (पुंस्त्वादिवत्)। यथा पुंस्त्वाद्यसाधारणस्य धातोर्बाल्यावस्थायां सतोऽप्यनभिव्यक्तस्य युवत्वेऽभिव्यक्तौ पुंसस्तद्वत्ता न कादाचित्की भवति। सप्तधातुमयत्वं हि शरीरस्य स्वरूपानुबन्धि। * तत्सप्तधातु त्रिमलं द्वियोनि चतुर्विधाहारमयं शरीरम् इति शरीरस्वरूपव्यपदेशात्। सुषुप्त्यादिष्वप्यहमर्थः प्रकाशत इति प्रागेवोक्तम्। तस्य विद्यमानस्य ज्ञानस्य विषयगोचरत्वं जागर्यादावुपलभ्यते। एते चात्मनो ज्ञातृत्वादयो धर्माः प्रागेवोपपादिताः। अतो ज्ञातृत्वमेव जीवात्मनः स्वरूपम्। स चायमात्माऽणुपरिमाणः। * न प्रेत्य संज्ञास्तीत्यपि न मुक्तस्य ज्ञानाभाव उच्यते, अपि तु * एतेभ्यो भूतेभ्यस्समुत्थाय तान्येवानुविनश्यतीति संसारदशायां यद्भूतानुविधायिप्रयुक्तं जन्मनाशादिदर्शनं तन्मुक्तस्य न विद्यते, * न पश्यो मृत्युं पश्यति न रोगं नोत दुःखताम्। सर्वं ह पश्यः पश्यति सर्वमाप्नोति सर्वशः।, * नोपजनं स्मरन्निदं शरीरम्, * मनसैतान् कामान् पश्यन्रमते इत्यादिश्रुत्यैकार्थ्यात्।\nअन्यथा सर्वगतत्वपक्षे तस्य ज्ञानमात्रत्वपक्षे च नित्यमुपलब्ध्यनुपलब्धी सहैव प्रसज्येयाताम्; अन्यतरनियमो वा- उपलब्धिरेव वा नित्यं स्यात्, अदनुपलब्धिरेव वा; एतदुक्त्तं भवति- लोके तावद्वर्तमानयोरात्मोपलब्ध्यनुपलब्ध्योरयं ज्ञानात्मा सर्वगतो हेतुः स्यात्; उपलब्धेरेव वा- अनुपलब्धेरेव वा; उभयहेतुत्वे सर्वदा- सर्वत्रोभयं प्रसज्येत यद्युपलब्धेरेव, सर्वस्य सर्वदा सर्वत्रानुपलभ्भो न स्यात्, अथानुपलब्धेरेव सर्वदा सर्वत्रोपलब्धिर्न स्यात्- इति। अस्माकं शरीरस्यान्तरेवावस्थितत्वादात्मनस्तत्रैवोपलब्धिर्नान्यत्रेति व्यवस्थासिद्धिः। करणायत्तोपलब्धेरपि सर्वेषामात्मनां सर्वगतत्वेन सर्वैः करणै सर्वदा संयुक्त्तत्वाददृष्टादेरप्यनियमादुक्त्तदोषः समानः।। 32।।।। ज्ञाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.3.4 ज्ञाधिकरणम्\nकिं जीवश्चैतन्यमात्रवपुः, उत जडस्वरूप एवागन्तुकचैतन्यगुणः; अथ ज्ञातृत्वैकस्वरूप इति संशयः । चैतन्यमात्रवपुरिति प्रथमः पक्षः । विज्ञानं यज्ञं तनुते यो विज्ञाने तिष्ठन् ज्ञानस्वरूपमत्यन्तनिर्मलम् इत्यादिश्रुतिस्मृतिभ्यः । द्वितीयस्तु - सुषुप्तिमूर्च्छादिषु सतोऽप्यात्मनश्चैतन्याऽनुपलब्धेः, जाग्रतोऽपीन्द्रियव्यापारान्वयव्यतिरेकानुविधायित्वाच्चैतन्यस्य, \"न प्रेत्य संज्ञास्ती\"ति मुक्तस्य चैतन्यप्रतिषेधाच्च, पाषाणकल्प एवागन्तुकचैतन्यगुणः, सर्वत्र कार्योपलब्धेः सर्वत्र सन्निधानात् शरीरगमनेनैव कार्यसंभवे गतिकल्पनायोगात्, सर्वगतश्चेति । राद्धान्तस्तु - \"अथ यो वेदेदं जिघ्राणीति स आत्मा\", \"मनसैतान्कामान्पश्यन्रमते\", \"न पश्यो मृत्युं पश्यति\", \"सर्वं ह पश्यः पश्यति\", \"द्रष्टा श्रोता घ्राता रसयिता\" इत्यादिश्रुतिभ्यो बद्धमुक्तोभयावस्थो ज्ञातैवात्मा । ज्ञानमात्रव्यपदेशस्तु ज्ञानस्य प्रधानगुणत्वात्, स्वरूपानुबन्धित्वेन स्वरूपनिरूपकगुणत्वात्, आत्मस्वरूपस्य ज्ञानवत्स्वप्रकाशत्वाद्वोपपद्यते । सुषुप्तिमूर्च्छादौ सदेव ज्ञानं कर्मणा संकुचितमनभिव्यक्तमपि जागरादौ विकसितमभिव्यज्यत इति न विरोधः । \"न प्रेत्य संज्ञाऽस्ती\"ति सांसारिकदेहाद्यस्मरणविषयम्, \"नोपजनं स्मरन्निदं शरीरमि\"त्यादिनैकार्थ्यात् । सर्वगतत्वं तु अणुत्वगत्यादिश्रुतिविरुद्धम् । सूत्रार्थस्तु - ज्ञोऽत एव । अतः - श्रुतेः, ज्ञातैव ॥\nश्रुतेरिति वर्तते । तेन प्रद्योतेनैष आत्मा निष्क्रामति ये वै के चास्माल्लोकात्प्रयन्ति चन्द्रमसमेव ते सर्वे गच्छन्ति तस्माल्लोकात्पुनरेत्यस्मै लोकाय कर्मणे इत्याद्युत्क्रान्तिगत्यामतीनां श्रवणादणुर्जीवः ॥\nचशब्दोऽवधारणार्थः । यद्यप्युत्क्रान्तौ स्थितस्य शरीरविश्लेषेण कथंचित्संपाद्यत्वमस्ति; उत्तरयोः - गमनागमनयोस्तु स्वात्मनैव संपाद्यत्वमवश्याभ्युपेयम् ॥\n\"योऽयं विज्ञानमय\" इति जीवं प्रस्तुत्य \"स वा एष महानज आत्मा\" इति महत्वश्रुतेः नाणुर्जीव इति चेन्न; इतराधिकारात् - जीवेतरपरमात्माधिकारात् । \"यस्यानुवित्तः प्रतिबुद्ध आत्मा\" इति हि मध्ये परमात्मा प्रस्तुतः ॥\n\"एषोऽणुरात्मा चेतसा वेदितव्यः यस्मिन्प्राणः पञ्चधा संविवेशे\"ति साक्षादणुशब्दादणुरेवायम् । उन्मानाच्चाणुरेव । उन्मानम् - उद्धृत्य मानम् । \"आराग्रमात्रो ह्यवरोऽपि दृष्टः\" इत्याराग्रमुद्धृत्य तन्मानत्वं हि जीवस्य श्रूयते ॥\nआत्मनोऽणुपरिमाणस्य सकलदेहव्यापि सुखाद्यनुभवः कथमित्यत्र मतान्तरेण परिहारमाह - अविरोधश्चन्दनवत् ॥२४॥ यथा हरिचन्दनबिन्दुः देहैकदेशवर्त्यपि सकलदेहवर्तिनमाह्लादं जनयति, तद्वदविरोधः ॥\nचन्दनबिन्दोर्देहैकदेशविशेषस्थित्यपेक्षस्तथाभावः; आत्मनस्तु न तथेति चेन्न, आत्मनोऽपि तथाभावाभ्युपगमात्; हृदि ह्ययमात्मा स्थित इति श्रूयते - \"योऽयं विज्ञानमयः प्राणेषु हृद्यन्तर्ज्योतिरि\"त्यादौ ॥\nवाशब्दो मतान्तरव्यावृत्त्यर्थः । आत्मा स्वगुणेन ज्ञानेन सकलदेहं व्याप्यावस्थितः; यथा द्युमणिमणिप्रभृतीनामेकदेशवर्तिनामालोकः तद्गुणः अनेकदेशव्यापी दृश्यते ॥२६॥\nविज्ञानं यज्ञं तनुते इत्यादौ ज्ञानमेवात्मेति व्यपदिश्यत इति चेत्; तत्राह - व्यतिरेको गन्धवत् तथा च दर्शयति ॥२७॥ जानामीत्यात्मगुणत्वेन प्रतीतेः व्यतिरेकोऽभ्युपगमनीयः । यथा गन्धवती पृथिवी इत्युपलब्धौ गन्धस्तद्गुणस्तद्व्यतिरिक्तः । दर्शयति च श्रुतिः जानात्येवायं पुरुष इति ॥\nन केवलं जानामीति पृथगुपलब्धिमात्रम्; आत्मनः पृथक्त्वेनोपदिश्यते च ज्ञानम्, न हि विज्ञातुर्विज्ञातेर्विपरिलोपो विद्यते इति ॥\nविज्ञानमात्मेति व्यपदेशः कथमुपपद्यत इत्यत्राह - तद्गुणसारत्वात्तु तद्व्यपदेशः प्राज्ञवत् ॥२९॥ ज्ञानगुणसारत्वादात्मनो ज्ञानमिति व्यपदेशः; यथा प्राज्ञः, ब्रह्मणा विपश्चिता यस्सर्वज्ञस्सर्ववित् इति सर्वज्ञ एव ज्ञानगुणसारत्वात् सत्यं ज्ञानमिति व्यपदिश्यते ॥\nयावदात्मभावित्वाच्च न दोषः तद्दर्शनात् ॥३०॥ ज्ञानस्य यावदात्मस्वरूपभावित्वाच्च तेन तद्व्यपदेशो न दोषः, खण्डादिषु तथा दर्शनात्; खण्डादिषु हि यावत्स्वरूपभाविधर्मत्वेन गोत्वस्य गौरिति व्यपदेशो दृश्यते; चकारादात्मनः स्वप्रकाशत्वेन ज्ञानमिति व्यपदेशो न दोष इत्युच्यते ॥\nसुषुप्त्यादिषु ज्ञानस्यानुपलब्धेर्न यावदात्मभावित्वमित्याशङ्क्याह - पुंस्त्वादिवत्त्वस्य सतोऽभिव्यक्तियोगात् ॥३१॥ तुशब्दश्शङ्कानिवृत्त्यर्थः; सुषुप्त्यादिष्वपि सतो ज्ञानस्यानभिव्यक्तस्य जागर्यादिष्वभिव्यक्तिसंभवात् यावदात्मभाव्येव ज्ञानम् । पुंस्त्वादिवत् - पुंस्त्वमिति पुरुषासाधारणधातुरुच्यते; यथा सप्तधातुमयत्वेन शरीरस्य पुंस्त्वस्य बाल्येऽपि सतोऽनभिव्यक्तस्य सप्तमधातोः युवत्वेऽभिव्यक्तिः ॥\nएवमात्मनो ज्ञातृत्वमणुत्वं चोक्त्वा पक्षान्तरे दोषमाह - नित्योपलब्ध्यनुपलब्धिप्रसङ्गोऽन्यतरनियमो वाऽन्यथा ॥३२॥ अन्यथा - ज्ञानात्मवादे सर्वगतात्मवादे च उपलब्ध्यनुपलब्धी नित्यवत् प्रसज्येयाताम्; उपलब्ध्यनुपलब्ध्योरन्यतरनियमो वा । ज्ञानात्मपक्षे तावत् ज्ञानस्य प्रकाशस्वभावत्वात्प्रकाशपर्यायोपलब्धेर्नित्यवत्प्रसक्तिरनिवार्या । ज्ञाने विद्यमाने सति हेत्वन्तरेणानुपलब्धिजननायोगात् ज्ञानमेवानुपलब्धेरपि हेतुरित्यास्थेयम् । ज्ञानस्य सर्वदा वर्तमानत्वात् सर्वदोभयप्रसक्तिः । अथ युगपद्विरुद्धकार्यजननायोगात् ज्ञानमुपलब्ध्यनुपलब्ध्योरन्यतरहेतुरास्थीयते, तदाऽन्यतरनियमस्स्यात् । सर्वगतत्वपक्षे यथा ज्ञानात्मवादिनाम्, तथैव हेतुजन्यज्ञानवादिनोऽपि सर्वेषामात्मनां सर्वगतत्वे सर्वस्यात्ममनस्संयोगादेः हेतोस्सर्वेषां साधारणत्वात् उक्तरीत्या तथैव प्रसक्तिः । अदृष्टोत्पत्तिहेतोरपि सर्वस्य साधारणत्वाददृष्टेनापि न व्यवस्था ॥ इति ज्ञाधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.3.4 ज्ञाधिकरणम्\nअथ यो वेदेदं जिघ्राणीति स आत्मा, मनसैतान् कामान् पश्यन्रमते य एते ब्रह्मलोके इत्यादिश्रुतेः बद्धो मुक्तश्चात्मा ज्ञातैव । मनोऽस्य दैवं चक्षुः इति श्रुतेः स्वधर्मभूतं ज्ञानं मनः ॥१९॥\nउत्क्रान्तिगत्यागतीनां श्रुतेरणुर्जीवः ॥२०॥\nगत्यागत्योस्स्वात्मनैव संपाद्यत्वादप्यणुत्वं निश्चितम् ॥२१॥\nस वा एष महानज आत्मा इति श्रुतेः नाणुरिति चेत्, न, यस्यानुवित्तः प्रतिबुद्ध आत्मा इति परमात्माधिकारात् ॥२२॥\nएषोऽणुरात्मा इत्यणुशब्दात्, आराग्रमात्रो ह्यवरः इत्युद्धृत्य उन्मानशब्दाच्चाणुः ॥२३॥\nअणोरपि सकलदेहव्यापिवेदनानुभवे अन्यमतेन हेतुमाह - २४०। अविरोधश्चन्दनवत् ॥ यथा चन्दनबिन्दुरेकदेशस्थोऽपि सकलदेहव्यापि सुखं जनयति, तद्वदविरोधः ॥२४॥\nदेहदेशविशेषस्थितेश्चन्दनस्येति चेत्, न, आत्मनोऽपि तदभ्युपगमात्। हृदि ह्ययमात्मा, योऽयं विज्ञानमयः प्राणेषु हृद्यन्तर्ज्योतिः इति श्रुतेः॥२५॥ स्वमतेनाह –\nआत्मा स्वगुणेन ज्ञानेन सकलदेहं व्याप्यानुभवति, यथा मणिप्रभृतयस्स्वकीयेनालोकेन सकलदेशं व्याप्य प्रकाशयन्ति, प्रज्ञामात्रास्वर्पिता इति श्रुतेः॥२६॥ न ज्ञानात्मनोः व्यतिरेक इत्यत्राह –\nगन्धवती पृथिवी इतिवत्, अहं जानामि इति गुणवत्त्वेनोपलब्धेः व्यतिरेकोऽस्ति। दर्शयति च श्रुतिर्व्यतिरेकम् जानात्येवायं पुरुष इति॥२७॥\nआत्मनः पृथक्त्वेन चोपदिश्यते न हि विज्ञातुर्विज्ञातेर्विपरिलोपो विद्यते इति॥२८॥ योऽयं विज्ञानमय इति ज्ञानमात्रव्यपदेशः कथमित्यत्राह –\nज्ञानगुणसारत्वादात्मनो ज्ञानमिति व्यपदेशः, यथा प्राज्ञस्य विपश्चितोऽपि सत्यं ज्ञानम् इति॥२९॥\nआत्मस्वरूपानुबन्धित्वात् ज्ञानस्य तेन व्यपदेशे न दोष:। स्वरूपानुबन्धिधर्मत्वेन गोत्वादीनां खण्डादेः गौरित्यादिव्यपदेशो हि दृश्यते॥३०॥ सुषुप्त्यादिष्वसतो ज्ञानस्य यावदात्मभावित्वं कथमित्यत्राह –\nसुषुप्त्यादिषु सतो ज्ञानस्यानभिव्यक्तस्यापि जागरादावभिव्यक्तिसंभवात्। स्वरूपानुबन्ध्येव ज्ञानम्। यथा पुंस्त्वासाधरणसप्तमधातोर्बाल्येऽपि सतो युवत्वेऽभिव्यक्ति:। जीवात्मनो ज्ञातृत्वमणुत्वं चोक्तम्॥३१॥\nअन्यथा ज्ञप्तिमात्रसर्वगतात्मवादे तावन्नित्यवत् सर्वदोपलब्धिस्स्यात्, संकोचकाभावाद्विद्यमानाया अनुपलब्धेरपि सैव हेतुरिति साऽपि नित्यवत्स्यात्, ज्ञाने विद्यमानेऽपि हेत्वन्तरेण निवारणासंभवात्। आगन्तुकज्ञानसर्वगतात्मवादेऽपि स एव दोषः, सर्वात्मनां सर्वगतत्वेन ज्ञानहेतूनां मनस्संयोगादीनां सर्वसाधारणत्वात्। अदृष्टहेतूनामपि सर्वसाधारणत्वात् तेनापि न नियम:। अथोपलब्ध्यनुपलब्ध्योर्विरोधादुपलब्धेरेवैते हेतवः स्युः, अनुपलब्धेर्वा, तथा सत्यन्यतरनियमस्स्यात्॥३२॥ इति ज्ञाधिकरणम् ॥ ४ ॥"
                            }
                        ]
                    },
                    {
                        "verse_number": 23,
                        "original_text": "Adhikaraṇa 2.3.5 कर्त्रधिकरणम्\nकर्ता शास्त्रार्थवत्त्वात्॥2.3.33॥\nउपादानाद्विहारोपदेशाच्च॥2.3.34॥\nव्यपदेशाच्च क्रियायां न चेत् निर्देशविपर्ययः॥2.3.35॥\nउपलब्धिवदनियमः॥2.3.36॥\nशक्तिविपर्ययात्॥2.3.37॥\nसमाध्यभावाच्च॥2.3.38॥\nयथा च तक्षोभयथा॥2.3.39॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.3.5 कर्त्रधिकरणम्\nअयमात्मा ज्ञाता स चाणुपरिमाण इत्युक्त्तम्, इदानीं किं स एव कर्त्ताः उत स्वयमकर्तैव सन्नचेतनानां गुणानां कर्तृत्वमात्मन्यध्यस्यतीति चिन्त्यते। किमत्र युक्त्तम् अकर्तैवात्मेति, कुतः? आत्मनो ह्यकर्तृत्वं गुणानामेव च कर्तृत्वमध्यात्मशास्त्रेषु श्रूयते। तथा हि कठवल्लीषु जीवस्य \"न जायते म्रियते\" इत्यादिना जन्मजरामरणादिकं सर्वं प्रकृतिधर्मं प्रतिषिध्य हननादिषु क्रियासु कर्तृत्वमपि प्रतिषिध्यते \"हन्ता चेन्मन्यते हन्तुं हतश्चेन्मन्यते हतम्। उभौ तौ न विजानीतो नायं हन्ति न हन्यते\" इति। हन्तारमात्मानं जानन्न जानात्यात्मानमित्यर्थः। तथा च भगवता स्वयमेव जीवस्याकर्तृत्वं स्वरूपं; कर्तृत्वाभि मानस्तुरव्यामाह इत्युच्यते- \"प्रकृतेः क्रियमाणानि गुणैः कर्माणि सर्वशः। अहङ्कारविमूढात्मा कर्त्ताऽहमिति मन्यते।। नान्यं गुणेभ्यः कर्त्तारं यदा द्रष्टाऽनुपश्यति। कार्य्यकारणकर्तृत्वे हेतुः प्रकृतिरुच्यते।। पुरुषः सुखदुःखानां भोक्त्तृत्वे हेतुरुच्यते\" इति च। अतःपुरुषस्य भोक्त्तृत्वमेव प्रकृतेरेव तु कर्तृत्वम् इति।। एवं प्राप्ते प्रचक्ष्महेकत्राशास्त्रार्थवत्वात् इति। आत्मैव कर्त्ता। न गुणाः, कस्मात्? शास्त्रार्थवत्त्वात्; शास्त्राणि हि \"यजेत स्वर्गकाम\" मुमुक्षुबर्रह्मोपासीत\" इत्येवमादीनि स्वर्गमोक्षादिफलस्य भोक्त्तारमेव कर्तृत्वे नियुञ्जते, न ह्यचेतनस्य कर्तृत्वेऽन्यो नियुज्यते। शासनाच्च शास्त्रम्, शासनं च प्रवर्तनं; शास्त्रस्य च प्रवर्तकत्वं बोधजननद्वारेण, अचेतनं च प्रधानं न बोधयितुं शक्यम्। अतः शास्त्रफलं प्रयोक्त्तरि\" सति। यदुक्त्तं \"हन्ता चेन्मन्यते\" इत्यादिना हननक्रियायामकर्तृत्वमात्मनः श्रूयत इति; तदात्मनो नित्यत्वेन हन्तव्यत्वा भावादुच्यते यच्च \"प्रकृतेः क्रियमाणा\"नीत्यादिना गुणानामेव कर्तृत्वं स्मथ्यत इति; तत्सासारिकप्रवृत्तिष्वस्यं कर्तृता सत्त्वरजस्तमोगुणसंसर्गकृता; न स्वरूपप्रयुक्त्तेति प्राप्ताप्राप्तविवेकेन गुणानामेव कर्तृत्वमित्युच्यते। तथा च तत्रैवोच्यते \"कारणं गुणसङ्गोऽस्य सदसद्योनिजन्मसु\" सति। तथा तत्रैवात्मनश्च कर्तृत्वमभ्युपेत्योच्यते \"तत्रैवं सति कर्त्तारमात्मानं केवलं तु यः। पश्यत्यकृतबुद्धित्वान्न स पश्यति दुर्मतिः\" इति। \"अधिष्ठानं तथा कर्त्ता करणं च पृथग्विधम्। विविधाच पृथक् चेष्टा दैवं चैवात्र पञ्चमम्\" इत्यधिष्ठानादिदैवपर्य्यन्तसापेक्षे सत्यात्मनः कर्तृत्वे य आत्मानमेव केवलङ्कर्त्तारं मन्यते, न स पश्यतीत्यर्थः।। 33।।\n\"स यथा महाराज\" इति प्रकृत्य \"एवमेवैष एतान्प्राणान् गृहीत्वा स्वे शरीरे यथाकामं परिवर्तते\" इति प्राणानामुपादाने विहारे च कर्तृत्वमुपदिश्यते।। 34।।\n\"विज्ञानं यज्ञं तनुते कर्माणि तनुतेऽपि च\" इति लौकिकवैदिकक्रियासु कर्तृत्वव्यपदेशाच्च कर्त्ता। विज्ञानशब्देन नात्मनो व्यपदेशः, अपि त्वन्तःकरणस्य बुद्धेरिति चेत्- एवं सति निर्देशविपर्ययः स्यात् बुद्धेः करणत्वाद्विज्ञानेनेति करणविभक्त्तिनिर्देशः स्यात्।। 35।।\nआत्मनोऽकर्तृत्वे दोष उच्यते। यथाऽऽत्मनो विभुत्वे नित्योपलब्ध्यनुपलब्धिप्रसङ्ग इत्यादिनोपलब्धेरनियम उक्त्तः; तद्वदात्मनोऽकर्तृत्वं प्रकृतेश्च कर्तृत्वे तस्याः सर्वपुरुषसाधारणत्वात्सर्वाणि कर्माणि सवोषां भोगाय स्युः, नैव वा कस्यचित्। आत्मनां विभुत्वाभ्युपगमात्सन्निधानमपि सर्वोषामविशिष्टम्,अत एव चान्तःकरणादीनामपि नियमो नोपपद्यते; यदायत्ता व्यवस्था स्यात्।। 36।।\nबुद्धेः कर्तृत्वे कर्त्तुरन्यस्य भोक्त्तृत्वानुपपत्तेर्भोक्त्तृत्वशक्त्तिरपि तस्य एव स्यादित्यात्मनो भोक्त्तृत्वशक्त्तिर्हीयेत। भोक्त्तृत्वं च बुद्धेरेव सम्पद्यत इत्यात्मसद्भावे प्रमाणाभावश्च स्यात्। \"पुरुषोऽस्ति भोक्त्तृभावात्\" इति हि तेषामभ्युपगमः।। 37।।\nबुद्धेः कर्तृत्वे मोक्षसाधनभूतसमाधावपि सैव कर्त्री स्यात्। स च समाधिः प्रकृतेरन्योऽस्मीत्येवंरूपः, न च प्रकृतेरन्योऽस्मीति प्रकृतिः समाधातुमलम्।। अतोऽप्यात्मैव कर्त्ता। नन्वात्मनः कर्तृत्वेऽभ्युगम्यमाने सर्वदा कर्तृत्वं नोपरमेतेत्यत्राह -।। 38।।\nवागादिकरणसम्पन्नोऽप्यात्मा यदेच्छति, तदा करोति, यदा तु नेच्छति, तदा न करोति; यथा तक्षा वास्यादकरणमात्रधानेऽपीच्छानुगुण्येन करोति, न करोति च। बुद्धेस्त्वचेतनायाः कर्तृत्वे तस्याः भोगवाञ्छादिनियमकारणाभावात् सर्वदा कर्तृत्वमेव स्यात्।। 39।।।। कर्त्रधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.3.5 कर्त्रधिकरणम्\nआत्मनो ज्ञातृत्ववत्कर्तृत्वमप्यस्ति, नेति संशयः । प्रधानस्यैव कर्तृत्वादात्मनो न कर्तृत्वमस्तीति पूर्वः पक्षः। अहङ्कारविमूढात्मा कर्ताऽहमिति मन्यते नान्यं गुणेभ्यः कर्तारम् इत्यादिषु गुणानामेव कर्तृत्ववचनात् । राद्धान्तस्तु - स्वर्गापवर्गसाधनानुष्ठानविधानशास्त्राणामर्थवत्त्वाय कर्तैवात्मा, बोद्धुरेव हि शासनम्; नाचेतनस्य प्रधानस्य । यजेत उपासीतेति कर्तरि लकारः । अतः कर्तारमेव बोधयति शास्त्रम् । सूत्रमपि व्याख्यातम् ॥\nउपादानात् उपदिश्यमानात्, विहारोपदेशाच्च । उपदिश्यते उपादानं विहारश्च, \"एवमेवैष एतान् प्राणान् गृहीत्वा स्वे शरीरे यथाकामं परिवर्तते\" इति उपादानविहारयोः कर्तृत्वोपदेशाच्च कर्ता ॥३४॥\nविज्ञानं यज्ञं तनुते कर्माणि तनुतेऽपि चेति यज्ञादिकर्मस्वात्मनः कर्तृत्वोपदेशाच्च कर्ता । विज्ञानशब्देन नात्मनो व्यपदेशः, अपि त्वन्तःकरणरूपबुद्धेरेवेति चेत् - तथा सति विज्ञानेनेति करणविभक्तिनिर्देशस्स्यात् ॥\nप्रधानस्य कर्तृत्वेन आत्मनो भोक्तृत्वमिति पक्षे पूर्वोक्तोपलब्ध्यनियमवत्प्रधानस्य सर्वसाधारणत्वात् भोक्तृत्वानियमः । अन्तःकरणभेदेऽपि सर्वेषामात्मनां सर्वगतत्वेन साधारण्यमनिवार्यम् ॥\nबुद्धेः कर्तृत्वे कर्तुरन्यस्य भोक्तृत्वायोगात् भोक्तृत्वशक्तिरपि बुद्धेरेवेति आत्मनो भोक्तृत्वशक्तिविपर्ययः - हानिरित्यर्थः ॥\nप्रकृतेः कर्तृत्वे मोक्षसाधनभूतसमाध्यभावश्च स्यात्; प्रकृतेरन्योस्मीति समाधाने प्रकृतेः कर्तृत्वायोगात् ॥\nआत्मनः कर्तृत्वेऽपि भोगवाञ्छायां करोति, अन्यथा न करोतीत्युभयप्रकारव्यवस्थोपपद्यते; यथा तक्षा स्वकार्ये इच्छया व्यवस्थितः । बुद्धेः कर्तृत्वे अचेतनत्वेन स्वेच्छाया अभावाद्व्यवस्था न सिध्यतीत्यभिप्रायः ॥ इति कर्त्रधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.3.5 कर्त्रधिकरणम्\nज्ञाता सन्नयमात्मा कर्मसु कर्ता च। आत्मनः अकर्तृत्वे, कुर्यात्, न कुर्यादिति शास्त्रानर्थक्यं स्यात्॥३३॥\nप्राणान् गृहीत्वा स्वे शरीरे यथाकामं परिवर्तते इत्युपादानविहारोपदेशाच्च कर्ता॥३४॥\nविज्ञानं यज्ञं तनुते इत्यादिना यज्ञादौ कर्तृत्वव्यपदेशाच्च कर्ता। विज्ञानशब्दो बुद्धेः, नात्मनः इति चेत्, न, तदा विज्ञानेनेति निर्देशविपर्ययः स्यात्, बुद्धेः करणत्वात्॥३५॥\nप्रकृतेरेव कर्तृत्वे तस्यास्सर्वसाधारणत्वेन पूर्वोपलब्ध्यनियमवत् फलानियमस्स्यात्॥३६॥\nप्रकृतेरेव कर्तृत्वे कर्तुरेव भोक्तृत्वमिति सैव भोक्त्री स्यादित्यर्थः॥३७॥\nप्रकृतेरेव कर्तृत्वे प्रकृतेरन्योऽस्मीति समाध्यभावप्रसङ्गाच्च॥३८॥\nआत्मनः कर्तृत्वे, इच्छायां करोति, अन्यथा न करोतीति व्यवस्था च सिध्यति। यथा तक्षा स्वकार्येषु। बुद्धेरिच्छाभावात् न व्यवस्था। चेतनधर्मत्वादिच्छायाः॥३९॥ इति कर्त्रधिकरणम् ॥"
                            }
                        ]
                    },
                    {
                        "verse_number": 24,
                        "original_text": "Adhikaraṇa 2.3.6 परायताधिकरणम्\nपरात्तु तच्छ्रुतेः॥2.3.40॥\nकृतप्रयत्नापेक्षस्तु विहितप्रतिषिद्धावैयर्थ्यादिभ्यः॥2.3.41॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.3.6 परायताधिकरणम्\nइदं जीवस्य कर्तृत्वं किं स्वातन्त्र्ेण? उत परमात्मायत्तम्? इति। किं प्राप्तं? स्वातन्त्र्ेणेति। परमात्मायत्तत्वे हि विधिनिषेधशास्त्रानर्थक्यं प्रसज्येत। यो हि स्वबुद्धया प्रवृत्तिनिवृत्त्यारम्भशक्त्तः; स एव नियोज्यो भवति। अतः स्वातन्त्रेणास्य कर्तृत्वम् इति प्राप्तेऽभिधीयते-परात्तु तच्छ्रूतेः- इति। तु शब्दः पक्षं व्यावर्तयति; तत्- कर्तृत्वम् अस्य जीवस्य परात्- परमात्मन एव हेतोर्भवति, कुतः श्रुतेः \"अन्तः प्रविष्टः शास्ता जनानां सर्वात्मा, य आत्मनि निष्ठन्नात्मनोऽन्तरो यमयति यमात्मा न वेद यस्यात्मा शरीरं य आत्मानमन्तरो यमयति स त आत्माऽन्तर्याम्यमृत\" इति। स्मृतिरपि \"सर्वस्य चाहं हृदि सन्निविष्टो मत्तः स्मृतिर्ज्ञानमपोहनं च\" \"ईश्वरस्सर्वभूतानां हृद्देशेऽर्जुन! तिष्ठति। भ्रामयन्सर्वभूतानि यन्त्रारूढानि मायया\" इति। नन्वेवं विधिनिषेधशास्त्रानर्थक्यं प्रसज्येतेत्युक्त्तं, तत्राह -।। 40।।\nसर्वासु क्रियासु पुरुषेण कृतं प्रयत्नमुद्योगमपेक्ष्यान्तर्यामी परमात्मा तदनुमतिदानेन प्रवर्तयति; परमात्मा नुमतिमन्तरेणास्य प्रवृत्तिर्नोपपद्यते इत्यर्थः। कुत एतत्? विहितप्रतिषिद्धावैयर्थ्यादिभ्यः, आदिशब्देनानुग्रहनिग्रहादयो गृह्यन्ते। यथा द्वयोः साधारणे धने परस्वत्वापादनमन्यतरानुमतिमन्तरेण नोपपद्यते, अथाऽपीतरानुमितिः स्वेनैव कृतेति तत्फलं तस्यैव भवति; पापकर्म्मसु निवर्तनशक्त्तस्याप्यनुमन्तृत्वं न निर्दयत्वमावहतीति साङ्खयसमवनिरूपणे प्रतिपादितम्। नन्वेवम् \"एष ह्येव साधु कम्मर् कारयति तं यमेभ्या लोकेभ्य उन्निनीषति एष एवासाधु कमर् कारयति तं यमधो निनीषति\" इत्युन्निनीषयाऽधोनिनीषया च स्वयमेव साध्वसाधुनी कर्मणी कारयत्येतन्नोपपद्यते। उच्यते- एतन्न सर्वसाधारणं, यस्त्वतिमात्रपरमपुरुषानुकूल्ये व्यवस्थितः प्रवर्त्तते, तमनुगृह्णन् भगवान्स्वयमेव स्वप्राप्त्युपायेष्वतिकल्याणेषु कर्मस्वेव रुचिं जनयति, यश्चातिमात्रप्रातिकूल्ये व्यवस्थितः प्रवर्त्तते; तं निगृह्णन्स्वप्राप्तिविरोधिष्वधोगतिसाधनेषु कर्मसु रुचिं जनयति। यथोक्त्तं भगवता स्वयमेव \"अहं सर्वस्य प्रभवो मत्तः सर्वं प्रवर्त्तते। इति मत्वा भजन्ते मां बुधा भावसमन्विताः\" इत्यारभ्य \"तेषां सततयुक्त्तानां भजतां प्रतीतिपूर्वकम्। ददामि बुद्धियोगन्तं येन मामुपयान्ति ते।। तेषामेवानुकम्पार्थमहमज्ञानजं तमः। नाशयाम्यात्म भावस्थो ज्ञानदीपेन भास्वता\" इति; तथा \"असत्यमप्रतिष्ठं ते जगदारहुनीश्वरम्\" इत्यादि, \"मामात्मपरदेहेषु प्रद्विषन्तोऽभ्यसूयकाः\" इत्यन्तमुकत्वा \"तानहं द्विषतः क्रूरान्संसारेषु नराधमान्। क्षिपाम्यजस्त्रमशुभानासुरीष्वेव योनिषु\" इत्युक्त्तम्।। 41।।। इति परायत्ताधिकरणम्।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.3.6 परायताधिकरणम्\nइदानीं जीवस्य कर्तृत्वं किं परमात्मायत्तम्, उत स्वायत्तमिति संशयः । स्वायत्तमिति पूर्वः पक्षः, विधिनिषेधशास्त्रानर्थक्यापत्तेः । यस्स्वबुद्ध्यैव प्रवृत्तिनिवृत्तिशक्तः, स एव हि नियोज्यो निग्रहानुग्रहास्पदं च भवतीति । राद्धान्तस्तु अन्तः प्रविष्टश्शास्ता जनानां सर्वात्मा य आत्मानमन्तरो यमयति इत्यादिश्रुतेः परमात्मायत्तमेव कर्तृत्वम्; तच्च जीवेन स्वबुद्ध्या कृतं प्रयत्नमपेक्ष्य तदनुमतिदानेनेति विधिनिषेधावैयर्थ्यम् । अत एव निग्रहानुग्रहास्पदं च । सूत्रद्वयमपि व्याख्यातम् ॥ इति परायत्ताधिकरणम् ॥\nइदानीं जीवस्य कर्तृत्वं किं परमात्मायत्तम्, उत स्वायत्तमिति संशयः । स्वायत्तमिति पूर्वः पक्षः, विधिनिषेधशास्त्रानर्थक्यापत्तेः । यस्स्वबुद्ध्यैव प्रवृत्तिनिवृत्तिशक्तः, स एव हि नियोज्यो निग्रहानुग्रहास्पदं च भवतीति । राद्धान्तस्तु अन्तः प्रविष्टश्शास्ता जनानां सर्वात्मा य आत्मानमन्तरो यमयति इत्यादिश्रुतेः परमात्मायत्तमेव कर्तृत्वम्; तच्च जीवेन स्वबुद्ध्या कृतं प्रयत्नमपेक्ष्य तदनुमतिदानेनेति विधिनिषेधावैयर्थ्यम् । अत एव निग्रहानुग्रहास्पदं च । सूत्रद्वयमपि व्याख्यातम् ॥ इति परायत्ताधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.3.6 परायताधिकरणम्\nय आत्मानमन्तरो यमयति इत्यादि श्रुतेरात्मनः कर्तृत्वं परायत्तम्, सर्वस्य चाहं हृदि सन्निविष्टो मत्तः स्मृतिर्ज्ञानमपोहनं च इत्यादिस्मृतेश्च॥४०॥\nजीवः स्वेच्छया प्रवृत्तिनिवृत्ति- हेतुभूतं प्रयत्नं करोति, जीवेन तु कृतं प्रयत्नं प्रथमप्रवृत्तिहेतुमपेक्ष्य तदनुमतिदानेन परः प्रवर्तयति - इति तद्विधिनिषेधावैयर्थ्यनिग्रहानुग्रहेभ्योऽवगम्यते। यथा गुरुतरदार्वातिभरणमबलः प्रबलसहकृतः कुर्वन्नपि स्वीयप्रयत्नेन विधिनिषेधयोग्यो भवति, एवमेव जीवः परमपुरुषानुमतिसहकृतः प्रवर्तमानोऽपि विधिनिषेधयोग्य इति न कश्चिद्विरोधः॥४१॥ इति परायत्ताधिकरणम् ॥ ६ ॥"
                            }
                        ]
                    },
                    {
                        "verse_number": 25,
                        "original_text": "Adhikaraṇa 2.3.7 अंशाधिकरणम्\nअंशो नानाव्यपदेशादन्यथा चापि दाशकितवादित्वमधीयत एके॥2.3.42॥\nमन्त्रवर्णात्॥2.3.43॥\nअपि स्मर्यते॥2.3.44॥\nप्रकाशादिवत्तु नैवं परः॥2.3.45॥\nस्मरन्ति च॥2.3.46॥\nअनुज्ञापरिहारौ देहसम्बन्धाज्ज्योतिरादिवत्॥2.3.47॥\nअसन्ततेश्चाव्यतिकरः॥2.3.48॥\nआभासा एव च॥2.3.49॥\nअदृष्टानियमात्॥2.3.50॥\nअभिसन्ध्यादिष्वपि चैवम् ॥2.3.51॥\nप्रदेशभेदादिति चेन्नान्तर्भावात्॥2.3.52॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.3.7 अंशाधिकरणम्\nजीवस्य कर्तृत्वं परमपुरुषायत्तमित्युक्त्तम्; इदानीं किमयं जीवः परस्मादत्यन्तभिन्नः? उत परमेव ब्रह्म भ्रान्तम्? उत ब्रह्मैवोपाध्यवच्छिन्नम्? अथ ब्रह्मांश? इति संशय्यते। श्रुतिविप्रतिपत्तेः संशयः। ननु \"तदनन्यत्वमारम्भणशब्दादिभ्यः\" \"अधिकं तु भेदनिर्द्देशा\"दित्यत्रैवायमर्थो निर्णीतः। सत्यम्, स एव नानात्वैकत्वश्रुतिविप्रतिपत्त्याऽऽक्षिप्य जीवस्य ब्रह्मांशत्वोपपादनेन विशेषता निर्णीयते। यावद्धि जीवस्य ब्रह्मांशत्वं न निर्णीतं, तावज्जीवस्य ब्रह्मणोऽनन्यत्वं ब्रह्मणस्तस्मादधिकत्वं च न प्रतितिष्ठति। किं तावत्प्राप्तम्? अत्यन्तभिन्न इति; कुतः, \"ज्ञाज्ञौ द्वावजावीशनीशा\"वित्यादिना भेदनिर्द्देशात्। ज्ञाज्ञयोरभेद श्रुतयस्तु \"अग्निना सिञ्चे\"दितिवद्विरुद्धार्थप्रतिपादनादौपचारिक्यः। ब्रह्मर्णोऽशो जीवस्य ब्रह्मैकदेशत्वे तद्गता दोषा ब्रह्मणि भवेयुः। न च ब्रह्मखण्डो जीव इत्यशत्वोपपत्तिः, खण्डनानर्हत्वद्व्रह्मण।, प्रागुक्त्तदोषप्रसङ्गाच्च। तस्मादत्यन्तभिन्नस्य च तदंशत्वं दुरुपपादम्, यद्वा भ्रान्तं ब्रह्मैव जीवः, कुतः \"तत्त्वमसि, अयमात्मा ब्रह्म\" इत्यादिब्रह्मात्मभावोपदेशात्। नानात्ववादिन्यस्तु प्रत्यक्षादिसिद्दार्थानुवादित्वादनन्यथासिद्धाद्वैतोपदेशपराभिः श्रुतिभिः प्रत्यक्षादय इवाविद्यान्तर्गताः ख्याष्यन्ते। अथवा ब्रह्मैवानाद्युपाध्यवच्छिन्नं जीवः। कुतः, तत एव ब्रह्मात्म भावोपदेशात्। न चायमुपाधिर्भ्रान्तिपरिकल्पित इति वक्त्तुं शक्यम्, बन्धमोक्षादिव्यवस्था नुपपत्तेरिति। एवं प्राप्तेऽभिधीयते ब्रह्मांश इति कुतः? नानाव्यपदेशात्, अन्यथा च एकत्वेन व्यपदेशात्। उभयथा हि व्यपदेशो दृश्यते। नानात्वव्यपदेशस्तावत्स्त्रष्ट्टत्वसृज्यत्वनियन्तृत्वनियाम्यत्वसर्वज्ञत्वाज्ञत्व-स्वाधीनत्वपराधीनत्वशुद्धत्वाशुद्धत्वकल्याणगुणाकरत्वतद्विपरीतत्वपतित्वशेषत्वादिभिर्दृश्यते। अन्यथा चाभेदेन व्यपदेशोऽपि \"तत्त्वमसि, अयमात्मा ब्रह्म\"इत्यादिभिर्दृश्यते। अपि दाशकितवादित्वमधीयत एके \"ब्रह्मदाशाब्रह्मदासा ब्रह्मेमे कितवाः\" इत्याथवर्णिका ब्रह्मणो दाशकितवादित्वमप्यधीयते। ततश्च सर्वजीवव्यापित्वेनाभेदो व्यपदिश्यत इत्यर्थः। एवमुभयव्यपदेशमुख्यत्वसिद्धये जीवोऽयं ब्रर्ह्मेऽश इत्यभ्युपगन्तव्यः। न च भेदव्यपदेशानां प्रत्यक्षादिप्रसिद्धार्थत्वेनान्यथासिद्धत्वं, ब्रह्मसृज्यत्वतन्नियाम्यत्वतच्छरीरत्वतच्छेपत्वतदाधारत्वतत्पाल्यत्वतत्संहार्य्यत्वतदुपासकत्वतत्प्रसादलभ्यधर्मार्थकाममोक्षरूपपुरुषार्थभाकत्वादयः तत्कृतश्च जीवब्रह्मबणोर्भेदः प्रत्यक्षाद्यगोचरत्वोनान्यथासिद्धः, अतो न जगत्सृष्टयादिवादिनीनां प्रमाणान्तरसिद्धभेदानुवादेन मिथ्यार्थोपदेशपरत्वम्। न चाखण्डैकरसचिन्मात्रस्वरूपेण ब्रह्मणाऽऽत्मनोऽतद्भावानुन्धानं, बहुभवनसङ्कल्पपूर्वकवियदादिसृष्टिं, जीवभावेन तत्प्रवेशं, विचित्रनामरूपव्याकरणं, तत्कृतानन्तविषयानुभवनिमित्तसुखदुःखभागित्वं, भोक्त्तृत्वेन तत्र स्थित्वा तन्नियमनेनान्तर्यामित्वं, जीवभूतस्य स्वस्य कारणब्रह्मात्म भावानुसन्धानं, संसारमोक्षं, तदुपदेशशास्त्रं च कुर्वाणेन भ्रमितव्यमित्युपदिश्यते, तथा सति उन्मत्तप्रलपितत्वापातात्।। उपाध्यवच्छिन्नं ब्रह्म जीव इत्यपि न साधीयः, पूर्वनिर्दिष्टनियाम्य त्वादिव्यपदेशवाधादेव। न हि देवदत्तादेरेकस्यैव गृहाद्युपाधिभेदान्नियन्तृनियाम्यभावादिसिद्धिः। अत उभयव्यपदेशोपपत्तये जीवोऽयं ब्रह्मर्णोऽश इत्युभ्युपेत्यम्।। 42।।\n\"पादोऽस्य विश्वाभूतानि त्रिपादस्यामृतं दिवि\" इति मन्त्रवर्णाच्च ब्रह्मांशो जीवः। अंशवाची हि पादशब्दः। \"विश्वाभूतानि\" इति जीवानां बहुत्वाद्वहुवचनं मन्त्रे, सूत्रेऽप्यंश इत्येकवचनं जात्यभिप्रायम्। \"नात्मा श्रुते\" रित्यत्राप्येकवचनं जात्यभिप्रायम् \"नित्यानां चेतनश्चेतनानामेको बहूनां यो विदधाति कामान्\" इत्यादिश्रुतिभ्य ईश्वराद्भेदस्यात्मनां बहुत्वनित्यत्वयोश्चाभिधीयमानत्वात्। एवं नित्यानामात्मनां बहुत्वे प्रामाणिके सति ज्ञानस्वरूपत्वेन सर्वेषाभेकरूपत्वेऽपि भेदकाकार आत्मयाथात्म्यवेदनक्षमैरवगम्येत। \"असन्ततेश्चाव्यतिकर\" इत्यनन्तरमेव च आत्मबहुत्वं वक्ष्यति।। 43।।\nममैवांशो जीवलोके जीवभूतः सनातन\" इति जीवस्य पुरुषोत्तमांशत्वं स्मर्यते, अतश्चायमंशः। अंशत्वेऽपि जीवस्य ब्रह्मैकदेशत्वेन जीवगता दोषा ब्रह्मण एवेत्याशङ्क्याह -।। 44।।\nतु शब्दश्चोद्यं व्यावर्तयति; प्रकाशादिवज्जीवः परमात्मर्नोऽशः, यथाऽग्न्यादित्यादेर्भास्वतो भोरूपः प्रकार्शोऽशो भवति, यता गवाश्वशुक्लकृष्णादीनां गोत्वादिविशिष्टनां वस्तूनां गोत्वादीनि विशेषणान्यंशाः, यथा वा देहिनो देवमनुष्यादेर्देर्होऽशः, तद्वत्। एकवस्त्वेकदेशत्वं ह्यंशत्वम्, विशिष्टस्यैकस्य वस्तुनो विशेषणमंश एव। तथा च विवेचकाः विशिष्टे वस्तुनि विशेषणांशोऽयं विशेष्यांशोऽयमिति व्यपदिशन्ति। विशेषणविशेष्ययोरंशांशित्वेऽपि स्वभाववैलक्षण्यं दृश्यते। एवं जीवपरयोर्विशेषणविशेष्ययोरंशाशित्वं स्वभावभेदश्चोपपद्यते। तदिदमुच्यते- नैवं पर इति, यथाभूतो जीवः, तथा भूतो न परः। यथैव हि प्रभायाः प्रभावानन्यथाभूतः, तथा प्रभास्थानीयात् स्वांशाज्जीवादंशी परोऽप्यर्थान्तरभूत इत्यर्थः। एवं जीवपरयोर्विशेषणविशेष्यत्वकृतं स्वभाववैलक्षण्यामाश्रित्य भेदनिर्द्देशाः प्रवर्तन्ते। अभेदनिर्द्देशास्तु पृथक्सिद्धयनर्हविशेषणानां विशेष्यपर्यन्तत्वमाश्रित्य मुख्यत्वे नोपपद्यन्ते। \"तत्त्वमसि, अयमात्मा ब्रह्म\" इत्यादिषु, तच्छब्दब्रह्मशब्दवत् त्वमयमात्मेति शब्दा अपि जीवशरीकब्रह्मवाचकत्वेनैकार्थाभिधायित्वात् इत्ययमर्थः प्रागेव प्रपञ्चितः।। 45।।\nएवं प्रभाप्रभावद्रूपेण शक्त्तिशक्त्तिमद्रूपेण शरीरात्मभावेन चांशांशिभावं जगद्ब्रह्मणोः पराशरादयः स्मरन्ति- \"एकदेशस्थितस्याग्नेर्ज्योत्स्ना विस्तारिणी यथा। परस्य ब्रह्मणः शक्त्तिस्तथेदमखिलं जगत्।। यत्किञ्चित्सृज्यते येन सत्त्वजातेन वै द्विज!। तस्य सृज्यस्य सम्भूतौ तत्सर्वं वै हरेस्तनुः\" इत्यादिना। चकाराच्छृतयोऽपि \"यस्यात्मा शरीरम्\" इत्यादिन्राऽऽत्मशरीरभावेनांशांशित्वं वदन्तीत्युच्यते। एवं ब्रह्मणोंऽशत्वे ब्रह्मप्रवर्त्त्यत्वे ज्ञत्वे च सर्वेषां समाने केषाञ्चिद्वेदाध्ययनतदर्थानुष्ठानाद्यनुज्ञा, केषाञ्चित्तत्परिहारः, केषाञ्चिद्दर्शनस्पर्शनाद्यनुज्ञा, केषाञ्चित्तत्परिहारश्च, शास्त्रेषु कथमुपपद्यत इत्याशङ्क्याह -।। 46।।\nसर्वेषां ब्रह्मांशत्वज्ञत्वादिनैकरूपत्वे सत्यपि ब्राह्मणक्षत्रियवैश्यशूद्रादिरूपशुच्युशुचिदेहसम्बन्धनिबन्धनावनुज्ञापरिहारावुपपद्यते; ज्योतिरादिवत् यथाऽग्नेग्नित्त्वेनैकरूपत्वेऽपि श्रोत्रियागारादग्निराह्रयते, श्मशानादेस्तु परिह्रियते, यथा चान्नादि श्रोत्रियादेरनुज्ञायते; अभिशस्तादेस्तु परिह्रियते।। 47।।\nब्रह्मांशत्वादिनैकरूत्वे सत्यपि जीवानामन्योन्यभेदादणुत्वेन प्रतिशरीरं भिन्नत्वाच्च भोगव्यतिकरोऽपि न सम्भवति। भ्रान्तब्रह्मजीववादे चोपहितब्रह्मजीववादे च जीवपरयोर्जीवानां च भोगव्यतिकरादयः सर्वे दोषास्सन्तीत्यभिप्रायेण स्वपक्षे भोगव्यतिकराभाव उक्त्तः। ननु भ्रान्तजीववादेऽप्यविद्याकृतोपाधिभेदाद्भोगव्यवस्थादय उपपद्यन्ते; अत आह -।। 48।।\nअखण्डैकरसप्रकाशमात्रस्वरूपस्य स्वरूपतिरोधानपूर्वकोपाधिभेदोपपादनहेतुराभासः एव, प्रकाशैकस्वरूपस्य प्रकशतिरोधानं प्रकाशनाश एवेति प्रागेवेपपादितम्। आभासा एवेति वा पाठः तथा सति हेतव आभासाः, चकारात् \"पृथगात्मानं प्रेरितारं च मत्वा, ज्ञाज्ञौ द्वौ तयोरन्यः पिप्पलं स्वाद्वत्ति\" इत्यादिश्रुतिविरोधश्च। अविद्यापरिकल्पितोपाधिभेदे हि सर्वोपाधिरुपहितस्वरूपस्यैकत्वाभ्युपगमाद्भोगव्यतिकरस्तदवस्थ एव। पारमार्थिकोपाध्युपहितब्रह्मजीववादे उपाधिभेदहेतुभृतानाद्यदृष्टवशाद्वयवस्था भविष्यतीत्याशङ्क्याह -।। 49।।\nउपाधिपरम्पराहेतुभूतस्यादृष्टस्यापि ब्रह्मस्वरूपाश्रयत्वेन नियमहेत्वभावादव्यवस्थैव, उपाधिभिरदृष्टैश्च स्वसम्बन्धेन ब्रह्मस्वरूपच्छेदासम्भवात्।। 50।।\nअदृष्टहेतुभूताभिसन्ध्यादिष्वपि उक्त्तादेव हेतोरनियम एव।। 51।।\nयद्यप्येकमेव ब्रह्मस्वरूपम्, तच्छेदानर्हं नानाविधोपाधिभिः सम्बध्यते; तथाऽप्युपाधिसम्बन्धिब्रह्मप्रदेशभेदादुपपद्यत एव भोगव्यवस्थेति चेत्- तन्न, उपाधीनां तत्र तत्र गमनात्सर्वप्रदेशानां सर्वोपाध्यन्तर्भावाद्व्यतिकरस्तदवस्थ एव। प्रदेशभेदेन सम्बन्धेऽपि सर्वस्य ब्रह्मप्रदेशत्वात्तत्तत्प्रदेशसम्बन्धि दुःखं ब्रह्मण एव स्यात्। पूर्वत्र \"नित्योपलब्ध्यनुपलब्धिप्रसङ्गोऽन्यतरनियमो वाऽन्यथा\" \"उपलब्धिवदनियम\" इत्याभ्यां सूत्राभ्यां वेदाबाह्यानां सर्वगतजीववादिनां दोष उक्त्तः; अत्र तु \"आभास एव च\" इत्यादिभिः सूत्रैर्वेदावलम्बिनामात्मैकत्ववादिनां दोष उच्यते।। 52।।\n।। इत्यंशाधिकरणम्।। 7।।\nइति श्रीभगवद्रामानुजविरचिते शारीरकमीमांसाभाष्ये प्रथमस्याध्यस्य तृतीयः पादः।।।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.3.7 अंशाधिकरणम्\nकिं जीवः परमात्मनोऽत्यन्तभिन्नः, उत परमात्मैवाज्ञः, अथ परमात्मैवोपाधिसंबद्धः, परमात्मांशो वेति संशयः। अत्यन्तभिन्न इति प्रथमः पक्षः, पृथगात्मानं प्रेरितारं च मत्त्वा तयोरन्यः पिप्पलं स्वाद्वत्ति अनश्नन्नन्यो अभिचाकशीति अनीशश्चात्मा बध्यते भोक्तृभावात् सर्वस्य वशी सर्वस्येशानः  इत्यादिभेदश्रुतेः, जीवपरमात्मनोः कर्मपरतन्त्रतातद्विपरीतत्वश्रुतेश्च; अभेदश्रुतयः \"नरपतिरेव सर्वलोक\" इतिवदौपचारिक्यः इति । भेदश्रुतीनामविद्वद्विषयतया वा उपाधिसंबन्धविषयतया वा अमुख्यवृत्तिसंभवादभेदश्रुतिमुख्यत्वाय अज्ञः परमात्मा, उपाधिसंबद्धो वा जीवः इति युक्तम् । राद्धान्तस्तु - नानात्त्वैकत्वव्यपदेशात् परमात्मनस्सत्यसङ्कल्पत्वसर्वज्ञत्वनिरवद्यत्वश्रुतेरज्ञत्वोपाधिसंबन्धाद्यनुपपत्तेर्जीवशब्दस्य जीवशरीरकपरमात्मवाचित्वेन  तत्त्वमसि  अयमात्मा ब्रह्मेति सामानाधिकरण्यस्य मुख्यत्वाच्छरीरशरीरिणोर्विशेषणविशेष्यभूतयोः स्वस्वरूपस्वभावभेदेन च भेदश्रुतेश्च मुख्यत्वाद्विशिष्टवस्त्वेकदेशतया च विशेषणस्य परमात्मांशो जीवः । जीवशरीरत्वं परमात्मनः  यस्यात्मा शरीरमित्यादिषु सिद्धम् । सूत्रार्थस्तु अंशः - परमात्मांशो जीवः, नानाव्यपदेशात् - भेदव्यपदेशात्, अन्यथा च - अभेदव्यपदेशाच्च; उक्तनीत्या उभयमुख्यत्वायेत्यभिप्रायः । दाशकितवादित्वमप्यधीयत एके  ब्रह्म दाशा ब्रह्म दासाः  इत्यादिना दाशकितवादित्वमप्यधीयत एके शाखिनः; सर्वजीवव्यापित्वादभेदोपदेशस्य तत्रात्यादरः प्रतीयत इत्यर्थः ॥\nमन्त्रवर्णाच्चांश एव जीवः,  पादोऽस्य विश्वां भूतानीति; पादशब्दोंऽशवाची ॥\nममैवांशो जीवलोके जीवभूतस्सनातनः  इति जीवस्य परमात्मांशत्वं स्मर्यते च ॥\nएकद्रव्यैकदेशत्वं ह्यंशत्वम्; अतो जीवस्य ब्रह्मैकदेशत्वेन जीवदोषा ब्रह्मणो दोषा एवेत्याशङ्क्याह - प्रकाशादिवत्तु नैवं परः ॥४५॥ तुशब्दश्शङ्कानिवृत्त्यर्थः; प्रकाशवतां मणिद्युमणिप्रभृतीनां प्रकाशविशिष्टानां विशेषणभूतः प्रकाशः यथांशः, तद्वज्जीवशरीरतया जीवविशिष्टस्य ब्रह्मणोंऽशो जीवः । विशिष्टवस्त्वैकदेशतया विशेषणस्य, विशेषणं विशिष्टस्यांशः । आदिशब्दात् द्रव्यविशेषणतैकस्वभावजातिगुणशरीराणि गृह्यन्ते । विशेषणविशेष्ययोः, स्वरूपस्वभावभेदाद्विशेषणभूतो जीवः यत्स्वरूपो यत्स्वभावश्च, नैवं परः - सर्वज्ञस्सत्यसङ्कल्पो नित्यनिरवद्यश्चेत्यर्थः ॥\nप्रकाशादिवत् जीवस्यांशत्वं पराशरादयः स्मरन्ति  एकदेशस्थितस्याग्नेर्ज्योत्स्ना विस्तारिणी यथा । परस्य ब्रह्मणश्शक्तिस्तथेदमखिलं जगत् ॥ तथा परं प्रति शरीरत्वं च  यत्किञ्चित्सृज्यते येन सत्त्वजातेन वै द्विज । तस्य सृज्यस्य संभूतौ तत्सर्वं वै हरेस्तनुः ॥ इति ॥\nब्रह्मांशत्वेन च सर्वेषामात्मनां समत्वाद्वेदाध्ययनादौ केषांचिदनुज्ञा, केषांचित्परिहारश्च कथमुपपद्यत इत्यत्राह - अनुज्ञापरिहारौ देहसम्बन्धाज्ज्योतिरादिवत् ॥४७॥ ब्राह्मणादिशुच्यशुचिदेहसंबन्धात् अनुज्ञापरिहारौ उपपद्येते, ज्योतिरादिवत् । ज्योतिः - अग्निः यथा श्रोत्रियागारादग्निराह्रियते, श्मशानादेस्तु परिह्रियते; यथाचान्नादिः श्रोत्रियादेरनुज्ञायते, अभिशस्तादेश्च परिह्रियते; तद्वत् ॥\nजीवानां प्रतिशरीरं भिन्नत्वादणुत्वेन तत्रतत्रावच्छिन्नत्वाच्च न भोगव्यतिकरश्च । अज्ञब्रह्मजीववादे चोपहितब्रह्मजीववादे चाज्ञानसंबन्धि चोपाधिसंबन्धि च ब्रह्मैवेति भोगव्यवस्था न सिद्ध्यतीत्यभिप्रायः ।\nअज्ञब्रह्मजीववादे सर्वज्ञस्य ब्रह्मणः अज्ञानकल्पनस्वरूपतिरोधानकल्पनाहेतवः आभासा एव । चकारान्निरवद्यत्वादिश्रुतिविरोधश्च ॥\nपारमार्थिकोपाधिसंबन्धिब्रह्मजीववादे अनाद्यदृष्टप्रवाहेणोपाधिप्रवाहानादित्वात्तत्संबन्धिनि ये दोषाः, न ते ब्रह्मणि प्रसज्यन्त इत्यत्राह - अदृष्टानियमात् ॥५०॥ अदृष्टैस्तत्कृतोपाधिभिश्च ब्रह्मणश्छेदासंभवात्तत्कृता दोषा ब्रह्मण्येव संभवेयुः ॥\nअदृष्टहेतुभूताभिसन्ध्यादिष्वप्युपाधिब्रह्मव्यतिरिक्तवस्त्वन्तराभावात्पूर्वपूर्वोपाधियुक्तं ब्रह्मैवेति न कश्चिद्विशेषः ॥\nउपाधिसंबन्धिब्रह्मप्रदेशादनुपहितब्रह्मदेशो भिद्यते; अतो व्यवस्थेति चेन्न, उपाधिषु गच्छत्सु पूर्वमनुपहितब्रह्मप्रदेशस्याप्यन्तर्भावात् ॥ अंशाधिकरणम् ॥ ॥इति श्रीभगवद्रामानुजविरचिते श्रीवेदान्तदीपे द्वितीयस्याध्यायस्य तृतीयः पादः।। ।।अथ द्वितीयाध्याये चतुर्थः पादः।।"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.3.7 अंशाधिकरणम्\nजीवात्मा परमपुरुषांश:। पृथगात्मनं प्रेरितारं च मत्वा, स कारणं करणाधिपाधिपः इत्यादिनाव्यपदेशात्, अन्यथा, तत्त्वमसि, अयमात्मा ब्रह्म इति ऐक्योपदेशाच्च । ब्रह्मदाशाः इत्यादिना सर्वजीवव्याप्त्या ऐक्यमधीयत एके, अंशत्वाभ्युपगमे ह्युभयं मुख्यं भवति॥४२॥\nपादोऽस्य विश्वा भूतानि इति मन्त्रावर्णाच्च॥४३॥\nममैवांशो जीवलोके जीवभूतस्सनातनः इत्यादिना॥४४॥\nब्रह्मांशत्वेऽपि जीवस्य, जीवो यत्स्वरूपो यत्स्वभावश्च, नैवं परः - निरवद्यः सर्वज्ञः सत्यसंकल्प एव सर्वदा। कथम्? प्रकाशादिवत् प्रकाशविशिष्टानां मणिप्रभृतीनां प्रकाशः विशिष्टैकदेशत्वेन यथांश:। आदिशब्दाद्विशेषणतैकस्वभावजातिगुणशरीराणि गृह्यन्ते। विशेषणानां विशिष्टैकदेशतया तदंशत्वेऽपि विशेषणविशेष्ययोः स्वरूपस्वभावभेदो न विरुद्ध:। य आत्मनि तिष्ठन्यस्यात्मा शरीरम् इति हि श्रुतिः॥४५॥\nचिदचिदात्मकजगतो ब्रह्मांशत्वं प्रकाशादिवदिति पराशरादयः स्मरन्ति। एक देशस्थितस्याग्नेः ज्योत्स्ना विस्तारिणी यथा । परस्य ब्रह्मणश्शक्तिस्तथेदमखिलं जगत् ॥ तत्सर्वं वै हरेस्तनुः, तानि सर्वाणि तद्वपुः इत्यादिषु॥४६॥\nब्रह्मांशत्वेऽपि सर्वजीवानां कस्य चिद्वेदाध्ययनादौ अनुज्ञा कस्य चित्परिहारः इत्येतौ ब्राह्मणादिदेहविशेषसंबन्धादुपपद्येते। यथाऽग्न्यादेः श्रोत्रियागारश्मशानादिसंबन्धात्॥४७॥\nप्रतिदेहं भिन्नत्वात् अणुत्वेन तत्र तत्र परिच्छिन्नत्वाच्च ज्ञानसुखाद्यव्यतिकर:। अज्ञानोपाधिभ्यां ब्रह्मैव संबध्यते इति पक्षद्वयेऽपि न तत्तद्व्यवस्था॥४८॥\nपक्षद्वयेऽपि हेतवश्च आभासाः॥४९॥\nसत्यमिथ्योपाधिकृतत्वेऽपि आत्मनां ब्रह्मण एव अज्ञानमुपाधिश्चेति तत्तत्कृतेनादृष्टादिनाऽपि न नियमः॥५०॥\nअदृष्टहेतुभूताभिसन्ध्यादिष्वपि चैवमेव॥५१॥\nउपाधिसंबन्धिब्रह्मप्रदेशभेदात् व्यवस्थेति चेन्न, उपाधिषु गच्छत्सु सर्वप्रदेशानां तदन्तर्भावात्॥५२॥ इति अंशाधिकरणम् ॥ ७ ॥ इति श्रीभगवद्रामानुजविरचिते श्रीवेदान्तसारे द्वितीयस्याध्यायस्य तृतीयः पादः॥"
                            }
                        ]
                    }
                ]
            },
            {
                "title": "Pāda 4",
                "number": 4,
                "verses": [
                    {
                        "verse_number": 26,
                        "original_text": "Adhikaraṇa 2.4.1 प्राणोत्पत्त्यधिकरणम्\nतथा प्राणाः॥2.4.1॥\nगौण्यसंभवात्तत्प्राक्छ्रुतेश्च ॥2.4.2॥\nतत्पूर्वकत्वाद्वाचः॥2.4.3॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.4.1 प्राणोत्पत्त्यधिकरणम्\nब्रह्मव्यतिरिक्त्तस्य वियदादेः कृत्स्नस्य कार्य्यत्वेनोत्पत्तावुक्त्तायां जीवस्य कार्य्यत्वेऽपि स्वरूपान्यथाभावलक्षणोत्पत्तिरपोदिता, तत्प्रसङ्केन जीस्वरूपं विशोदितम्; सम्प्रति जीवोपकरणानामिन्द्रियाणां प्राणस्य चोत्पत्त्यादिप्रकारो विशोध्यते। तत्र किमिद्रियाणां कार्य्यत्वं जीववत्? उत वियदादिवदिति चिन्त्यते। किं युक्त्तं? जीववदेवेत्याह पूर्वपक्षी तथा प्राणाः- इति। प्राणाः- इन्द्रियाणि। यथा जीवो नोत्पद्यते, तथेन्द्रियाण्यपि नोत्पद्यन्ते। कुतः? श्रुतेः। यथा जीवस्यानुत्पत्तिः श्रुतेरवम्यते, तथा प्राणानामप्यनुपत्तिः श्रुतेरेवावगम्यते। तथा प्राणा इति प्रमाणमप्यतिदिश्यते।। का पुनरत्र श्रुतिः \" असद्वा इदमग्र आसीत् तदाहुः किं तदासीदिति ऋषयो वावते अग्रे सदासीत् तदाहुः के ते ऋषय इति प्राणा वाव ऋषयः\" इति जगदुत्पत्तेः प्रागिन्द्रियाणां सद्भावः श्रूयते। प्राणशब्दे बहुवचनादिन्द्रियाण्येवेति निश्चीयते। न चेयं श्रुतिः \"वायुश्चान्तरिक्षं चैतदमृतम्\" \"सैषाऽनस्तमिता देवता यद्वायु\" इतिवच्चिरकालावस्थायित्वेन परिणेतुं शक्या, \"असद्वा इदमग्र आसीत्\" इति कृत्स्रनप्रपञ्चप्रलयवेलायामप्यवस्तित्वश्रवणात्। उत्पत्तिवादिन्यस्तु जीवोत्पत्तिवादिन्य इव नेतव्या इति।। एवं प्राप्तेऽभिधीयते वियदादिवदेव प्राणाश्चोत्पद्यन्ते; कुतः? \"सदेव सोम्येदमग्र आसीत्\" \"आत्मा वा इदमेक एवाग्र आसीत्\" इत्यादिषु प्राक्सृष्टेरेकत्वावधारणात् \"एतस्माज्जायते प्राणो मनः सर्वेन्द्रियाणि च\" इति इन्द्रियाणामुत्पत्तिश्रवणाच्च, प्रागवस्तानासम्भवात्। न चात्मोत्पत्तिवादवदिन्द्रियोत्पत्तिवादाः परिणेतुं शक्याः, आत्मवदुत्पत्तिप्रतिषेधनुतीनां नित्यत्वश्रुतीनां चाऽदर्शनात्, \"असद्वा इदमग्र आसीत्\" इत्यादिवाक्येऽपि प्राणशब्देन परमात्पैव निर्द्दिश्यते \"सर्वाणि ह वा इमानि भूतानि प्राणमेवाभिसंविशन्ति प्राणमभ्युज्जिहते\" इति प्राणशब्दस्य परमात्मन्यपि प्रसिद्धेः। \"प्राणा वाव ऋषयः\" इति ऋषिशब्दश्च सर्वज्ञे तस्मिन्नेव युज्यते, न त्वचेतनेष्विन्द्रियेषु। ऋषयः प्राणा इति च बहुवचनश्रुतिः कथमुपपद्यत इति चेत्तत्राह -।। 1।।\nबहुवचनश्रुतिर्गौणी, बह्वर्थासम्भवात्; तस्यैव परमात्मनः सृष्टेः प्रागवस्थानश्रुतेरेव।। 2।।\nइतश्च प्राणशब्दः परमात्मवचनः; वाचः- परमात्मव्यतिरिक्त्तविषयस्य नामधेयस्य वाग्विषयसूतवियदादिसृष्टिपूर्वकत्वात्। \"तद्धेदं तर्ह्यव्याकृतमासीत्तन्नामरूपाभ्यां व्याक्रियत\" इति नामरूपभाजामभावात् तदानीं वागादीन्द्रियकार्य्याभावाच्च तानि न सन्तीत्यर्थः।। 3।।।। इति प्राणोत्पत्त्यधिकरणम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.4.1 प्राणोत्पत्त्यधिकरणम्\nकिं जीववदिन्द्रियाण्यपि नोत्पद्यन्ते, उत वियदादिवदुत्पद्यन्त इति संशयः । नोत्पद्यन्त इति पूर्वः पक्षः । प्रलयकाले अवस्थानश्रुतेः; उत्पत्तिवादाः जीवोत्पत्तिवादवन्नेयाः । असद्वा इदमग्र आसीत्... ऋषयो वा व तेऽग्रे सदासीत् के ते ऋषय इति प्राणा वा व ऋषयः इतीन्द्रियाणां तदानीं स्थितिश्श्रूयते । राद्धान्तस्तु - प्राक्सृष्टेरेकत्वावधारणात्, इन्द्रियाणाम् एतस्माज्जायते इत्युत्पत्तिवादात्, उत्पत्तिनिषेधनित्यत्ववचनाभावाच्च, वियदादिवदुत्पद्यन्ते । प्राणा वा व ऋषयः इति प्राणशब्दनिर्दिष्टः परमात्मा । सूत्रार्थस्तु - तथा प्राणाः - यथा जीवा नोत्पद्यन्ते तथा प्राणा अपि ॥\nप्राणा वा इति बहुवचनश्रुतिर्गौणी, तदानीं बहुत्वासंभवात्, तस्य परमात्मन एव प्रागवस्थानश्रुतेश्च । [अत्र पाठान्तरम्] चस्त्वर्थः; तुशब्दात्पक्षो व्यावृत्तः । इन्द्रियाण्युत्पद्यन्त एव । कुतः? तत्प्राक् श्रुतेः - तस्य परमात्मन एव प्रागवस्थानश्रुतेः सदेव सोम्येदमग्र आसीत् आत्मा वा इदमेक एवाग्र आसीत् एको ह वै नारायण आसीत् इति । प्राणशब्दस्य प्राणमभिसंविशन्ति इति परमात्मन्यपि प्रसिद्धेः, प्राणा वा व ऋषयः इति तस्यैव द्रष्टृत्वसंभवात् ॥\nइतश्च; वाचः परमात्मव्यतिरिक्तनामधेयस्य तत्पूर्वकत्वात् - वियदादिसृष्टिपूर्वकत्वादित्यर्थः; तद्धेदं तर्ह्यव्याकृतमासीत्तन्नामरूपाभ्यां व्याक्रियत इत्यादिश्रुतेः । अतः परमात्मैव प्राणशब्दनिर्दिष्टः ॥ इति प्राणोत्पत्त्यधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.4.1 प्राणोत्पत्त्यधिकरणम्\nयथा जीवोत्पत्तिः नित्यत्वश्रुतेर्नोपपद्यते । तथेन्द्रियाण्यपि, असद्वा इदमग्र आसीत्, ऋषयो वाव तेऽग्रे सदासीत् ॥ प्राणा वाव ऋषयः इति प्रलयकाले प्राणानां स्थित्युपदेशात् ॥१॥\nतस्य परमात्मन एव सृष्टेः प्रागवस्थानश्रुतेः ऋषिशब्दः प्राणशब्दश्च परमात्मन्येव । बहुत्वासंभवात्, बहुवचनश्रुतिर्गौणी ॥२॥\nपरमात्मनः सृष्टिपूर्वकत्वात् इतरेषां नामयोगस्य, तदानीं प्राणशब्दो नेन्द्रियविषयः ॥३॥ इति प्राणाधिकरणम् ॥१॥"
                            }
                        ]
                    },
                    {
                        "verse_number": 27,
                        "original_text": "Adhikaraṇa 2.4.2 सप्तगत्यधिकरणम्\nसप्तगतेर्विशेषितत्वाच्च॥2.4.4॥\nहस्तादयस्तु स्थितेऽतो नैवम्॥2.4.5॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.4.2 सप्तगत्यधिकरणम्\nतानीद्रियाणि किं सप्तैव स्युः, अथवैकादशेति चिन्त्यते। श्रुतिविप्रतिपत्तेः संशयः। किं प्राप्तम्, सप्तेति। कुतः? गतेर्विशेषितत्वाच्च। गतिस्तावज्जायमानेन म्रियमाणेन च जीवेन सह लोकेषु सञ्चरणरूपा सप्तानामेव श्रूयते \"सप्त इमे लाका येषु चरन्ति प्राणा गुहाशया निहिता सप्त सप्त\" इति। वीष्सा पुरुषभेदाभिप्राया। विशेषिताश्च ते गतिमन्तः प्राणाः स्वरूपतः \"यदा पञ्चावतिष्ठन्ते ज्ञानानि मनसा सह। बुद्धिश्च न विचेष्टेत तामाहुः परमां गतिम्\" इति। शरीरान्तस्सञ्चरणं विहाय मोक्षार्थगमनं परमा गतिः। एवं जीवेन सह जन्ममरणयोः सप्तानामेव गतिश्रवणात्, योगदशायां ज्ञानानीति विशेषितत्वाच्च जीवस्य करणानि श्रोत्रत्वक्चर्जिह्वाघ्राणबुद्धिमनांसि सप्तैवेति गम्यते। यानि त्वितराणि विषयाणां ग्राहकत्वेन \"अष्टौ ग्रहाः\" \"सप्त वै शीर्षण्याः प्राणा द्वाववाञ्चौ\" इत्यादिषु चतुदर्शपर्य्यन्तानि प्राणप्रतिपादकवाक्येषु वाक्पाणिपादपायूपस्थाहङ्कारचित्ताख्यानीन्द्रियाणि प्रतीयन्ते, तेषां जीवेन सह गतिश्रवणाभावाज्जीवस्याल्पाल्पोपकारकत्वमात्रेणौपचारिकः प्राणव्यपदेशः। इति प्राप्ते प्रचक्ष्महे -\n॥ सप्तगत्यधिकरणं समाप्तम् ॥"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.4.2 सप्तगत्यधिकरणम्\nकिमिन्द्रियाणि सप्तैव, उतैकादशेति संशयः । सप्तैवेति पूर्वः पक्षः । सप्त प्राणाः प्रभवन्ति इत्यादिषु सप्तानामेव जीवेन सह सञ्चारश्रवणात्, यदा प़ञ्चावतिष्ठन्ते ज्ञानानि मनसा सह । बुद्धिश्च इति सप्तानामेव योगकाले ज्ञानानीति विशेषितत्वाच्च; श्रोत्रादीनि ज्ञानेन्द्रियाणि मनो बुद्धिश्चेति सप्तैव । राद्धान्तस्तु - श्रोत्रादीनि ज्ञानेन्द्रियाणि वागादीनि च कर्मेन्द्रियाणि मन इत्येकादश; कथम्? वाग्घस्तादीनामपि श्रोत्रादिवत्कार्यभेदेन जीवोपकरणत्वाविशेषात् दशेमे पुरुषे प्राणा आत्मैकादशः इन्द्रियाणि दशैकं च इत्यादिश्रुतिस्मृतिभ्यः । वागादीनां जीवेन सह गमनाभावात्सप्तानामेव प्रयाणकाले गतिश्रवणम्; योगकाले विशेषितत्वं च ज्ञानेन्द्रियाणां मनसस्तद्वृत्तिरूपबुद्धेश्च प्राधान्यात् । सूत्रार्थस्तु - सप्त गतेर्विशेषितत्वाच्च - सप्तानामेव गतिश्रवणात्, ज्ञानानि पञ्च मनो बुद्धिश्चेति विशेषितत्वाच्च तानि सप्तैव ॥\nनैवम् - न सप्तैवेन्द्रियाणीत्यर्थः; श्रोत्रादीनि ज्ञानेन्द्रियाणि पञ्च वाग्घस्तादीनि च कर्मेन्द्रियाणि पञ्च मनश्चेत्येकादश; तत्र श्रोत्रादीनि जीवेन सह शरीरान्तरगमनेऽपि गच्छन्ति; वाग्घस्तादीनि कर्मेन्द्रियाणि तु स्थिते शरीरे तेनैव सहोत्पत्तिविनाशयोगीन्युपकारकाणि; अतो नैवम् इत्यन्वयः; एषां जीवोपकारकत्वाविशेषात्, दशेमे पुरुषे प्राणा आत्मैकादशः इत्यादिवचनाच्चेत्यभिप्रायः ॥ इति सप्तगत्यधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.4.2 सप्तगत्यधिकरणम्\nसप्तैवेन्द्रियाणि । सप्त प्राणाः, यदा पञ्चावतिष्ठन्ते ज्ञानानि मनसा सह । बुद्धिश्च इति सप्तानामेव सहगतेस्तेषामेव योगे विशेषितत्वाच्च ॥४॥\nहस्तादयोऽपीन्द्रियाणि, जीवे देहान्तरवस्थिते उपकारकत्वाविशेषात्; अतो न सप्तैव; अपि त्वेकादश, दशेमे पुरुषे प्राणा आत्मैकादशः, इन्द्रियाणि दशैकं च इति श्रुतिस्मृतिभ्याम्, बुद्ध्यादयः मनोवृत्तिभेदाः । सप्तानां गतिश्रवणं विशेषणं च तेषां प्राधान्यात् ॥५॥ इति सप्तगत्यधिकरणम् ॥२॥"
                            }
                        ]
                    },
                    {
                        "verse_number": 28,
                        "original_text": "Adhikaraṇa 2.4.3 प्राणाणुत्वाधिकरणम्\nअणवश्च॥2.4.6॥\nश्रेष्ठश्च॥2.4.7॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.4.3 प्राणाणुत्वाधिकरणम्\n\" त एते सर्व एव समाः सर्वेऽनन्ताः\" इत्यानन्त्यश्रवणाद्विभुत्वं प्राणानाम् इति प्राप्तेऽभिधीयते प्राणमनूत्क्रामन्तं सर्वे प्राणा अनूत्क्रामन्ति\" इत्युत्क्रान्त्यादिश्रवणात्परिमितत्वे सिद्धे सत्युत्क्रान्त्यादिषु पार्श्वस्थैरनुपलभ्यमानत्वादणवश्च प्राणाः। आनन्त्यश्रुतिस्तु \"अथ यो हैताननन्तानुपास्ते\" इत्युपासनश्रवणाद् उदास्यप्राणविशेषण भूतकार्य्यबाहुल्याभिप्राया।। 6।।\nप्राणसम्वादे शरीरस्थितिहेतुत्वेन श्रेष्ठतया निर्णीतो मुख्यप्राणः \"आनीदवातं स्वधया तदेक\" मिति महाप्रलयसमये स्वकार्य्य भूतप्राणनसद्भावनवणात् \"एतस्माज्जायत\" इति जन्मश्रवणस्य जीवजन्मनवणवदुपपत्तेर्नोत्पद्यते इत्याशङ्कय प्राक्सृष्टेरेकत्वावधारणादिविरोधात् \"एतस्माज्जायते प्राणः\" इति पृथिव्यादितुल्योत्पत्तिश्रवणादुत्पत्तिनिषेधाभावाच्च, जायता एव श्रेष्ठश्च प्राण इत्युच्यते। \"आनीदावात\"मिति तु न जैवंश्रेष्ठं प्राणमभिप्रेत्योच्यते, अपि तु परस्य ब्रह्मण एकस्यैव विद्यमानत्वमुच्यते \"अवात\" मिति तत्रैव श्रवणात्। पूर्वेणैव तुल्यन्यायत्वेऽपि पृथग्योगकरणमुत्तरचिन्तार्थम्।। 7।।\n।। प्राणाणुत्वाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.4.3 प्राणाणुत्वाधिकरणम्\nइन्द्रियाणि किं सर्वगतानि, उताणुपरिमाणानीति संशयः । सर्वगतानीति पूर्वः पक्षः; त एते सर्व एव समास्सर्वेऽनन्ताः इति प्राणानामानन्त्यश्रवणात् । राद्धान्तस्तु - प्राणमनूत्क्रामन्तं सर्वे प्राणा अनूत्क्रामन्ति इति श्रवणात्, परिमितत्वे सति अप्रत्यक्षत्वात् अणवः । आनन्त्यश्रुतिस्तु  अथ यो हैताननन्तानुपास्ते इत्युपासनविधानादुपासनफलबाहुल्यविषया ॥\nश्रेष्ठः प्राणश्चोत्पद्यते । नात्र न्यायातिदेशः, अधिकाशङ्काभावात् । पृथग्योगकरणमुत्तरचिन्तार्थम् । श्रेष्ठः पञ्चवृत्तिः प्राणः । प्राणश्रैष्ठ्यं तु प्राणसंवादे तस्य श्रैष्ट्याभिधानात् ॥ इति प्राणाणुत्वाधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.4.3 प्राणाणुत्वाधिकरणम्\nतानि चाणूनि । प्राणमनूत्क्रामन्तं सर्वे प्राणा अनूत्क्रामन्ति इति गतिश्रवणात् ॥६॥\nश्रेष्ठः - पञ्चवृत्तिः प्राणोऽप्युत्पद्यते । उत्तरचिन्तार्थोऽयमनुवादः ॥७॥ इति प्राणाणुत्वाधिकरणम् ॥३॥"
                            }
                        ]
                    },
                    {
                        "verse_number": 29,
                        "original_text": "Adhikaraṇa 2.4.4 वायुक्रियाधिकरणम्\nन वायुक्रिये पृथगुपदेशात्॥2.4.8॥\nचक्षुरादिवत्तु तत्सहशिष्ट्यादिभ्यः॥2.4.9॥\nअकरणत्वाच्च न दोषस्तथा हि दर्शयति॥2.4.10॥\nपञ्चवृत्तिर्मनोवद्व्यपदिश्यते॥2.4.11॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.4.4 वायुक्रियाधिकरणम्\nसोऽयं श्रेष्ठः प्राणः किं महाभूतद्वितीयवायुमात्रं तस्य वा स्पन्दरूपा क्रिया, अथवा वायुरेव कञ्चन विशेषमापन्नः- इति विशये वायुरेवेति प्राप्तं \"यः प्राणः स वायु\"रिति व्यपदेशात्। यद्वा वायुमात्रे प्राणत्वप्रसिद्धयभावाद्उछ्वासनिश्श्वासादिवायुक्रियायां प्राणशब्दप्रसिद्धेश्व तत्क्रियैव इति प्राप्ते वायुमात्रम्, न च तत्क्रिया इत्युच्यते; कुतः पृथगुपदेशात् \"एतस्माज्जायते प्राणो मनः सर्वेन्द्रियाणि च। स्वं वायु\" रिति तत एव पृथगुपदेशाद्वायुक्रियाऽपि न भवति प्राणः, न हि तेजःप्रभृतीनां क्रिया तैः सह पृथग्द्रव्यतयोपदिश्यते \"यः प्राणस्य वायु\" रिति तु वायुरेवावस्थान्तरमापन्नः प्राणः; न तेजःप्रभृतिवत्तत्त्वान्तरमिति ज्ञापनार्थम्। उछ्वासनिश्श्वासादावपि प्राणः स्पन्दत इति क्रियावतित द्रव्य एव प्राणशब्दप्रसिद्धिः; न क्रियामात्रे। किमयं प्राणो वायोर्विकारःसन्नग्निवद्भूतान्तरम्? नेत्याह -।। 8।।\nनायं भूतविशेषः अपि तु चक्षुरादिवज्जीवोपकरणविशेषः। तच्चोपकरणत्वमुपकरणविशेषभूतैन्द्रियैः सह शिष्ट्यादिभ्याऽवगम्यते। चक्षुरादिभिस्सहायं प्राणः शिष्यते प्राणसम्वादादिषु। तत्संजातीयत्वे हि तैस्सह शासनं युज्यते। प्राणशब्दपरिगृहीतेषु करणेष्वस्य विशिष्याभिदानमादिशब्देन गृह्यते, \"अथ ह वा य एवायं मुख्यः प्राणः\" \"योऽयं मध्यमः प्राणः\" इत्यादिषु विशिष्याभिधानात्। चक्षुरादिवदस्यापि करणत्वे तद्वदस्यापि जीवं प्रत्युपकारविशेषरूपक्रियया भवितव्यम्, सं तु न दृश्यते, अतो नायं चक्षुरादिवद्भवितुमर्हतीति चेत्, तत्राह-।। 9।।\nअकरणत्वात्- करणं क्रिया, अक्रियत्वात् अस्य प्राणस्य जीवं प्रत्युपकारविशेषरूपक्रियारहितत्वाच्च यो दोष उद्भाव्यते, स नास्ति; यत उपकारविशेषरूपां शरीरेन्द्र्रयधारणादिरूपं क्रियां दर्शयति श्रुतिः \"यस्मिन्नुत्क्रान्ते इदं शरीरं पापिष्ठतरमिव दृश्यते स एव श्रेष्ठः\" इत्युक्त्वा वागाद्युत्क्रमणेऽपि शीरस्येन्द्रियाणां च स्थितिं दर्शयित्वा प्राणोत्क्रमणे शरीरेन्द्रियशैथिल्याभिधानात्। अतः प्राणापानव्यानोदानसमानाकारेण पञ्चधाऽवस्थितोऽयं प्राणः शरीरेन्दियधारणादिना जीवस्योपकरोतीति चक्षुरादिवत्करणत्वम्। नन्वेवं नामभेदात् कार्य्यभेदाच्च प्राणापानादयः तत्त्वान्तराणि स्युस्तत्राह -।। 10।।\nयथा कामादिवृत्तिभेदे तत्कार्य्यभेदेऽपि न कामादिकं मनसस्तत्त्वान्तरं \"कामस्सङ्कल्पो विचिकित्संश्रद्धाऽश्रद्धाधृतिरधृतिह्रर्वर्भीरित्येतत्सर्वं मन एव\" इति वचनात्। एवं प्राणोऽपानो व्यान उदानस्समान इत्येतत्सर्वं प्राण एव\" इति वचनादपानादयोऽपि प्राणस्यैव वृत्तिविशेषाः, न तत्त्वान्तरमित्यवगम्यते।। 11।।\n।। वायुक्रियाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.4.4 वायुक्रियाधिकरणम्\nकिमयं श्रेष्ठप्राणो वायुमात्रम्, उत तत्क्रिया, अथ वायुरेव कंचन विशेषमापन्नः? इति संशयः । वायुमात्रमिति प्रथमः पक्षः, यः प्राणस्स वायुः इति व्यपदेशात् । वायुमात्रे प्राणप्रसिद्ध्यभावात्, उच्छ्वासनिश्वासरूपवायुक्रियायां प्राणप्रसिद्धेः, वायोः, क्रियाविशेष एव प्राण इति द्वितीयः पक्षः । राद्धान्तस्तु - न वायुमात्रं, तत्क्रिया वा प्राणः; अपि तु देहधारणयोग्यतादिरूपविशेषमापन्नो वायुः, एतस्माज्जायते प्राणो मनस्सर्वेन्द्रियाणि च, खं वायुः इति वायुप्राणयोः पृथगुत्पत्त्युपदेशात् । क्रियायाश्च पृथगुपदेशो न संभवति, तेजःप्रभृतिष्वदर्शनात् । चक्षुरादिकरणैस्सह जीवोपकरणतयोपदेशात्, देहेन्द्रियधारणरूपोपकाराधिक्याच्चक्षुरादिभ्यः प्राधान्यवचनाच्च न क्रियामात्रम् । सूत्रार्थस्तु - न वायुक्रिये पृथगुपदेशात् - वायुमात्रं तत्क्रिया वा न प्राणः; पृथगुपदेशात् - प्राणो जायते खं वायुरिति हि पृथगुत्पत्तिरुपदिश्यते ॥\nवायोः पृथगुपदिष्टतया तस्मादन्योऽयं प्राणः किमग्न्यादिवद्भूतान्तरमित्याशङ्क्याह - तुशब्दश्शङ्कानिवृत्त्यर्थः; प्राणो नाकाशादिवद्भूतान्तरम्; अपि तु वायुरेवावस्थान्तरमापन्नः चक्षुरादिवत् जीवोपकरणम् । तच्च उपकरणत्वमुपकरणभूतैरिन्द्रियैः सह शिष्ट्यादिभ्योऽवगम्यते । शिष्टिः - शासनम्, उपदेशः । उपदिश्यते ह्ययं प्राणश्चक्षुरादिभिस्सह प्राणसंवादादिषु । तत्सजातीयत्वे ह्येतदुपपद्यते । प्राणशब्दगृहीतेषु करणेष्वस्य  अथ ह य एवायं मुख्यः प्राणः इति विशिष्याभिधानमादिशब्देनोक्तम् । तदपि तत्सजातीयत्वे हि संभवति ॥\nअकरणत्वात् करणं क्रिया, अकरणत्वं क्रियारहितत्वम् । अक्रियत्वादस्य प्राणस्य जीवं प्रत्युपकारविशेषरूपक्रियारहितत्वाच्च यो दोष उद्भाव्यते; स नास्ति । यत उपकारविशेषरूपां शरीरेन्द्रियधारणात्मकक्रियां दर्शयति श्रुतिः - यस्मिन्नुत्क्रान्त इदं शरीरं पापिष्ठतरमिव दृश्यते स वश्श्रेष्ठः इति वागादिमुख्यप्राणपर्यन्तानि करणानि प्रत्येकमभिधाय प्राणोत्क्रमणे शरीरेन्द्रियशैथिल्याभिधानात् ॥\nप्राणापानादिनामभेदेन पञ्चधाऽवस्थित एक एव प्राण इत्याह - प्राणापानादिवृत्तिभेदात्प्राण एव पञ्चधा व्यपदिश्यते; मनोवत् - यथैकमेव मनः कामादिवृत्तिभेदेन तैश्शब्दैरभिधीयत इति श्रुतिराह, कामस्सङ्कल्प इत्यारभ्य ह्रीर्धीर्भीरित्येतत्सर्वं मन एव इति । अपानादिसमानपर्यन्तं व्यपदिश्य एतत्सर्वं प्राण एव इति व्यपदेशात्प्राण एव पञ्चवृत्तिरित्यवगम्यते ॥ इति वायुक्रियाधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.4.4 वायुक्रियाधिकरणम्\nपञ्चवृत्तिप्राणः न वायुमात्रम्, तत्क्रिया वा । एतस्माज्जायते प्राणः । खं वायुरिति पृथगुपदेशात् ॥८॥\nवायोः पृथग्भूतोऽयम्, नाग्न्यादिवत् भूतान्तरम् । वायुरेव देहधारणयोग्याकारमापन्नः चक्षुरादिवत् जीवोपकरणम् । चक्षुरादिभिस्सह उपदेश-तत्तुल्योपकार-तन्मुख्यत्वेभ्यः ॥९॥\nकरणम् - क्रिया । न जीवोपकाररूपक्रियारहितत्वे दोषः । यतः श्रुतिरेव देहेन्द्रियाद्यशैथिल्यकरणं दर्शयति । प्राणोत्क्रमणे देहेन्द्रियादिशैथिल्याभिधानात् ॥१०॥\nप्राण एक एव स्ववृत्तिभिः पञ्चभिः प्राणापानादिनामभाग्भवति । कामादिभिर्यथैकमेव मनः \"कामः संकल्पः\" इत्यारभ्य \"एतत्सर्वं मन एव\" इति ॥११॥ इति वायुक्रियाधिकरणम् ॥४॥"
                            }
                        ]
                    },
                    {
                        "verse_number": 30,
                        "original_text": "Adhikaraṇa 2.4.5 श्रेष्ठाणुत्वाधिकरणम्\nअणुश्च॥2.4.12॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.4.5 श्रेष्ठाणुत्वाधिकरणम्\nअणुश्चायं पूर्ववदुत्क्रान्त्यादिश्रवणात् \"तमुत्क्रामन्तं प्राणोऽनूत्क्रामति\" इत्यादिषु। अधिकाशङ्का तु \"सम एभिस्त्रिभिर्लोकैः समोऽनेन सर्वेण\" \"प्राणे सर्वं प्रतिष्ठितं\" \"सर्वं हीदं प्राणेनावृतम्\" इत्यादिश्रवणात् महापरिमाण इति।। परिहारस्तु- उत्क्रानत्यादिश्रवणातापरिच्छिन्नत्वे निश्चिते सर्वस्य प्राणिजातस्य प्राणायत्तस्थितित्वेन वैभववादोपपत्तिः- इति।। 12।।\n।। श्रेष्ठाणुत्वाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.4.5 श्रेष्ठाणुत्वाधिकरणम्\nकिमयं प्राणस्सर्वगतः, उताणुरिति संशयः । सर्वगत इति पूर्वः पक्षः, सम एभिस्त्रिभिर्लोकैस्समः इत्यादिना प्राणस्यानन्त्यव्यपदेशात् । राद्धान्तस्तु - तमुत्क्रामन्तं प्राणोऽनूत्क्रामति इत्युत्क्रान्तिवचनादिन्द्रियवत्प्राणश्चाणुः । एवमणुत्वे निश्चिते सति सर्वस्य प्राणायत्तस्थितित्वेन वैभववादः । सूत्रमपि व्याख्यातम् ।इति श्रेष्ठाणुत्वाधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.4.5 श्रेष्ठाणुत्वाधिकरणम्\n\"प्राणोऽनूत्क्रामति\" इत्युत्क्रान्तेः अणुः ॥१२॥ इति श्रेष्ठाणुत्वाधिकरणम् ॥५॥"
                            }
                        ]
                    },
                    {
                        "verse_number": 31,
                        "original_text": "Adhikaraṇa 2.4.6 ज्योतिराद्यधिष्ठानाधिकरणम्\nज्योतिराद्यधिष्ठानं तु तदामननात्प्राणवता शब्दात्॥2.4.13॥\nतस्य च नित्यत्वात्॥2.4.14॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.4.6 ज्योतिराद्यधिष्ठानाधिकरणम्\nसश्रेष्ठानां प्राणानां ब्रह्मणानां ब्रह्मण उत्पत्तिरियत्ता परिमाणं चोक्त्तम्, तेषां प्राणा नामग्न्यादिदेवताधिष्ठितत्वं च पूर्वमेव \"अभिमानिव्यपदेशस्तु विशेषानुगतिभ्या\"मित्यनेन सूत्रेण प्रसङ्गादुपपादितम् जीवस्य च स्वभोगसाधनानामेषामधिष्ठातृत्वं लोकसिद्धम्, \"एवमेवैष एतान् प्राणान् गृहीत्वा स्वेशरीरे यथा कामं परिवर्त्तते\" इत्यादिनुतिसिद्धं च। तदिदं जीवस्याग्न्यादिदेवतानां च प्राणविषयमधिष्ठानं किं स्वायत्तम्? उत परमात्मायत्तमिति विशये नैरपेक्ष्यात्स्वायत्तम्।। इति प्राप्त उच्यते- ज्योतिराद्यधिष्ठानमिति। प्राणवता जीवेन सह ज्योतिरादीनामग्न्यादिदेवतानां प्राणविषयमधिष्ठानम्, तदामननात् तस्य परात्मन आमननाद्भवति। आमननम् आभिमुख्येन मननम्, परमात्मनः सङ्कल्पादेव भवतीत्यर्थः। कुत एतत्? शब्दात्- इन्द्रियाणां साभिमानिदेवतानां जीवात्मनश्च स्वकाय्यर्ेषु परमपुरुषमननायत्तत्वशास्त्रात्। यथाऽन्तर्य्यामि ब्राह्मणादिषु \"योऽग्नौ तिष्ठन्नग्नेन्तरो यमग्निर्न वेद यस्याग्निः शरीरं योऽग्निमन्तरो यमयति स त आत्मान्तयोम्यमृतः\" \"यो वायौ तिष्ठन्\" \"य आदित्ये तिष्ठन्\" \"य आत्मनि तिष्ठन्\" \"यश्चक्षुषि तिष्ठन्\" इत्यादि। यथा च \"भीषास्माद्वातः पवते भीषोदेति सूर्य्यः। भीषाऽस्मादग्निश्चेन्द्रश्च मृत्युर्धावति पञ्चमः\" इति। तथा \"एतस्य वा अक्षरस्य प्रशासने गागिर् सूर्याचन्द्रमसौ विधृतौ तिष्ठतः\" इत्यादि।। 13।।\nसर्वेषां परमात्माधिष्ठितत्वस्य नित्यत्वात्, स्वरूपानुबन्धित्वेन नियतत्वाच्च तत्सङ्कल्पादेवैषामधिष्ठातृत्वमवर्जनीयम्। \"तत्सृष्टवा तदेवानुप्राविशत् तदनुप्रविश्य सच्च त्यच्चाभवत्\" इत्यादिनापरमपुरुषस्य नियन्तृत्वेन सर्वचिदचिद्वस्त्वनुप्रवेशः स्वरूपानुबन्धी श्रूयते; स्मर्यते च \"विष्टभ्याहमिदं कृत्स्नमेकांशेन स्थितो जगत्\" इति।। 14।।।।\n।। ज्योतिराद्यधिष्ठानाधिकरणं समाप्तम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.4.6 ज्योतिराद्यधिष्ठानाधिकरणम्\nअग्न्यादीनां जीवस्य चेन्द्रियाधिष्ठानं परमात्मायत्तमिति परात्तु तच्छ्रुतेरित्युक्तमेव स्मारयति विषयव्याप्तिज्ञापनाय । प्राणवता जीवेन सह, ज्योतिरादेः - अग्न्यादेः वागाद्यधिष्ठानम्, तदामननात् - परमात्मामननाद्भवति । आमननम् - आभिमुख्येन मननम्; तत्सङ्कल्पादेव भवतीत्यर्थः; योऽग्नौ तिष्ठन् ... योऽग्निमन्तरो यमयति इत्यादिशब्दात् ॥\nसर्वेषामात्मतयाऽनुप्रविश्य, सर्वनियमनस्य नित्यत्वात् - परमात्मनः अवर्जनीयत्वादित्यर्थः, तत्सृष्ट्वा, तदेवानुप्राविशत् इति श्रुतेः ॥ इति ज्योतिराद्यधिष्ठानाधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.4.6 ज्योतिराद्यधिष्ठानाधिकरणम्\nजीवेन सह अग्न्यादेः इन्द्रियाद्यधिष्ठानं परमात्मसङ्कल्पादेव भवति । \"योऽग्नौ तिष्ठन् .. योऽग्निमन्तरो यमयति\" इत्यादिशब्दात् ॥१३॥\nसर्वस्य तन्नियाम्यत्वनियमात् ॥१४॥ इति ज्योतिराद्यधिष्ठानाधिकरणम् ॥६॥"
                            }
                        ]
                    },
                    {
                        "verse_number": 32,
                        "original_text": "Adhikaraṇa 2.4.7 इन्द्रियाधिकरणम्\nत इन्द्रियाणि तद्व्यपदेशादन्यत्र श्रेष्ठात्॥2.4.15॥\nभेदश्रुतेर्वैलक्षण्याच्च ॥2.4.16॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.4.7 इन्द्रियाधिकरणम्\nकिं सर्वे प्राणशब्दनिर्दिष्टा इन्द्रियाणि, उत श्रेष्ठप्राणव्यतिरिक्त्ता एवेति विशये प्राण शब्दवाच्यत्वात्करणत्वाच्च सर्व एवेन्द्रियाणि।। इति प्राप्त उच्यते- श्रेष्ठव्यतिरिक्त्ता एव प्राणा इद्रियाणि, कुतः श्रेष्ठादन्येष्वेव प्राणेषु तद्व्यपदेशात्। \"इन्द्रियाणि दशैकं च पञ्च चेन्द्रियगोचराः\" इत्यादिभिश्चक्षुरादिषु समनेस्केष्वेवेन्द्रियशब्दो व्यपदिश्यते।। 15।।\n\"एतस्माज्जायते प्राणो मनस्सर्वेन्द्रियाणि च\" इत्यादिष्विन्द्रियेभ्यः प्राणस्य पृथक् श्रवणात् प्राणव्यतिरिक्त्तानामेवेन्द्रियत्वमवगम्यते। मनसः पृथक्श्रवणेऽपि तस्यान्यत्रेन्द्रियान्तर्भाव उक्त्तः \"मनःषष्ठानीन्द्रियाणि\" इत्यादौ। वैलक्षण्यं चक्षुरादिभ्यः श्रेष्ठप्राणस्योपलभ्यते, सुषुप्तौ हि प्राणस्य वृत्तिरुपलभ्यते, चक्षुरादीनां तु वृत्तिर्नोपलभ्यते। कार्य्यं च चक्षुर्वागादीनां समनस्कानां ज्ञानकर्मसाधनत्वम्, प्राणस्य तु शरीरेन्द्रियधारणम्, प्राणाधीनधारणत्वात्त्विन्द्रियेषु प्राणशब्दव्यपदेशः, तथा च श्रुतिः \"त एतस्यैव सर्वेरूपमभवन् तस्मादेत एतेनाख्यायन्ते\" इति। रूपमभवन् शरीरमभवन् तदधीनप्रवृत्तयोऽभवन्नित्यर्थः।। 16।। \n।। इति इन्द्रियाधिकरणम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.4.7 इन्द्रियाधिकरणम्\nकिं प्राणशब्दनिर्दिष्टाः सर्व एवेन्द्रियाणि, उत श्रेष्ठव्यतिरिक्ताः प्राणा इति संशयः । सर्व एवेति पूर्वः पक्षः; सर्वेषामविशेषेण प्राणशब्दनिर्देशात्, करणत्वाच्च । राद्धान्तस्तु - श्रेष्ठव्यतिरिक्ताः प्राणा इन्द्रियाणि, तेष्वेवेन्द्रियशब्दनिर्देशात्; इन्द्रियाणि दशैकञ्च एकादशं मनश्चात्र इति । एषामपि प्राणशब्दनिर्देशः प्राणाधीनवृत्तित्वेन । तथा च श्रुतिः त एतस्यैव सर्वे रूपमभवन् - तस्मादेत एतेनाख्यायन्ते इति । रूपमभवन् - शरीरमभवन्, तदधीनवृत्तयोऽभवन्नित्यर्थः । सूत्रार्थस्तु - श्रेष्ठादन्यत्र ये प्राणाः; त इन्द्रियाणि, तेष्वेव तद्व्यपदेशात् - इन्द्रियव्यपदेशात् ॥\n'एतस्माज्जायते प्राणो मनस्सर्वेन्द्रियाणि चे'ति समनस्केन्द्रियेभ्यो भेदेन प्राणस्योत्पत्तिश्रुतेः, इन्द्रियेषूपरतेष्वपि प्राणवृत्तेर्वृत्तिवैलक्षण्याच्च ॥ इति इन्द्रियाधिकरणम् ॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.4.7 इन्द्रियाधिकरणम्\nश्रेष्ठादन्यत्र ये प्राणाः त इन्द्रियाणि, तेष्वेवेन्द्रियव्यपदेशात् । \"इन्द्रियाणि दशैकं च\" इत्यादि ॥१५॥\n\"एतस्माज्जायते प्राणो मनस्सर्वेन्द्रियाणि च\" इति भेदेनोत्पत्तिश्रुतेः, इन्द्रियवृत्त्युपरमेऽपि प्राणवृत्त्यनुपरमवैलक्षण्याच्च ॥१६॥ इति इन्द्रियाधिकरणम् ॥७॥"
                            }
                        ]
                    },
                    {
                        "verse_number": 33,
                        "original_text": "Adhikaraṇa 2.4.8 संज्ञामूर्तिक्लृप्त्यधिकरणम्\nसंज्ञामूर्तिकॢप्तिस्तु त्रिवृत्कुर्वत उपदेशात्॥2.4.17॥\nमांसादि भौमं यथाशब्दमितरयोश्च॥2.4.18॥\nवैशेष्यात्तु तद्वादस्तद्वादः॥2.4.19॥",
                        "commentaries": [
                            {
                                "author": "Śrī Rāmānujācārya's Śrībhāṣya",
                                "commentary": "Adhikaraṇa 2.4.8 संज्ञामूर्तिक्लृप्त्यधिकरणम्\nभूतेन्द्रियादीनां समष्टिसृष्टिः, जीवानां कर्तृत्वं च परस्माद्ब्रह्मण इत्युक्त्तं पुरस्तात्। जीवानां स्वेन्द्रियाधिष्ठानं च परायत्तमिति चानन्तरं स्थिरीकरणाय स्मारितम्। या त्त्वियं नामरूपव्याकरणात्मिका प्रपञ्चव्यष्टिसृष्टिः, सा किं समष्टिजीवरूपस्य हिरण्यगर्भस्यैव कर्म? उत तेजःप्रभृतिशरीरकस्य परस्यावादिसृष्टिवद्धिरण्यगर्भशरीरकस्य परस्य ब्रह्मणः, इतीदानीं चिन्त्यते। किं युक्त्तं? समष्टिजीवस्येति, कुतः \"अनेन जीवेनात्मानऽनुपविश्य नामरूपे व्याकरवाणि\" इति जीवकर्तृकत्वश्रवणात्। न हि परा देवता स्वेन रूपेण नामरूपे व्याकरवाणीत्यैक्षत, अपि तु स्वांशभूतेन जीवरूपेण \"अनेन जीवेनात्मना\" इति वचनात्। नन्वेवं चारेणानुप्रविश्य परबलं सङ्कलयादीतिवत् व्याकरवाणीत्युत्तमपुरुषः कर्तृस्थक्रियश्च प्रविशतिर्लाक्षणिकः स्यात्। नैवं, तत्र राजचारयोः स्वरूभेदाल्लाक्षणिकत्वम् इह तु जीवस्यापि स्वांशत्वेन स्वरूपत्वात् तेन रूपेण प्रवेशो व्याकरणं चात्मन एवेति न लाक्षणिकत्वप्रसङ्गः। न च सहयोगलक्षणेयं तृतीया, कारकविभक्त्तौ सम्भवन्त्यामुपपदविभक्त्तेरन्याय्यत्वात्। न च करणे तृतीया ब्रह्मकर्तृकयोः प्रवेशव्याकरणयोर्जीवस्य साधकतमत्वाभावात्। न च जीवस्य कर्तृत्वं प्रवेशमात्रं पर्य्यवस्यति, नामरूपव्याकरणन्तु ब्रह्मण एवेति शक्यं वक्त्तुम्, कत्त्वाप्रत्ययेन समानकर्तृकत्वप्रतीतेः। जीवस्य स्वांशत्वेन स्वरूपत्वेऽपि परस्वरूपव्यावृत्त्यर्थः अनेन जीवेन\" इति पराकत्वेन परामर्शः। अतो हिरण्यगर्भकर्तृकेयं नामरूपव्याक्रिया। अत एव च स्मृतिषु चतुर्मुखकर्तृकसृष्टिप्रकरणे नामरूपव्याकरणं सङ्कीर्त्यते \"नामरूपञ्च भूतानां कृत्यानां च प्रपञ्चनम्। वेदशब्देभ्य एवादौ देवादीनां चकार सः\" इत्यादि।। एवं प्राप्तेऽभिधीयते- संज्ञामूर्तिक्लृप्तिस्तु इति। तु शब्दः पक्षं व्यावर्तयति; संज्ञामूर्तिक्लृप्तिः- नामरूपव्याकरणम्, तत्त्रिवृत्कुर्वतः परस्यैव ब्रह्मणः, तस्यैव नामरूपव्याकरणोपदेशात्। त्रिवृत्करणं कुर्वत एव हि नामरूपव्याकरणमुपदिश्यते \"सेयं देवतैक्षत हन्ताऽहमिमास्तस्त्रो देवता अनेन जीवेनात्मनाऽनुप्रविश्य नामरूपे व्याकरवाणि तासां त्रिवृतं त्रिवृतमेकैकां करवाणि\" इति समानकर्तृकत्वप्रतीतेः। त्रिवृत्करणं चतुर्मुखस्याण्डान्तर्वर्तिनो न सम्भवति, त्रिवृत्कृतैस्तेजोबन्नैर्ह्यण्ड मुत्पाद्यते, चतुर्मुखस्य चाण्डे सम्भवः स्मर्य्यते \"तस्मिन्नण्डेऽभवद्व्रह्मा सर्वलोकपितामहः\" इति। अस्त्रिवृत्करणं च परस्यैव ब्रह्मणः, तत्समानकर्तृकं नामरूपव्याकरणञ्च तस्यैवेति विज्ञायते। कथं तर्ह्यनेन जीवेनेति सङ्गच्छते; \"आत्मना जीवेन\" इति सामानाधिकरण्यात् जीवशरीरं परं ब्रह्मैव जीशब्देनाभिधीयते, यथा \"तत्तेज ऐक्षत\" \"तदपोऽसृजत\" \"ता आप ऐक्षन्त\" \"ता अन्नमसृजन्त\" इति तेजःप्रभृतिशरीरकं परमेव ब्रह्माभिधीयते। अतो जीवसमष्टिभूतहिरण्यगर्भशरीरकस्य परस्यैव ब्रह्मणः कर्म नामरूपव्याकरणम्। एवं च \"प्रविश्य नामरूपे व्याकरवाणि\" इति प्रविशतिरुत्तमपुरुषश्चाक्लिष्टौ मुख्यार्थावेव भवतः। प्रवेशव्याकरणयोः समानकर्तृकत्वमप्युपपद्यते। चतुर्मुखशरीरकस्य परस्यैव ब्रह्मणः कर्म देवादिविचित्रसृष्टिरिति चतुर्मुखकर्तृकसृष्टिप्रकरणे नामरूपव्याक्रियोपदेशश्चोपपद्यते। अतः \"सेयं देवता\" इत्यादिवाक्यस्यायमर्थः- इमास्तेजोवन्नरूपास्तिस्त्रो देवताः अनेन जीवेन जीसमष्टिविशिष्टेनात्मना ऽनुप्रविश्य नामरूपे व्याकरवाणिदेवादिविचित्रसृष्टितन्नामधेयानि च करवाणि तदर्थमन्योन्यसंसर्गमप्राप्तानामेषां तेजोवन्नानां विशेषसृष्टयसमर्थानां तत्सामर्थ्यायैकैकां त्रिवृतं करवाणीति, अतः परस्यैव ब्रह्मणः कर्मेदं नामरूपव्याकरणम्।। 17।।\nअथ स्यात् नामरूपव्याकरणस्य त्रिवृत्करणेनैककर्तृकत्वात्परमात्मकर्तृकत्वमिति न शक्यते वक्त्तुं, त्रिवृ त्करणस्यापि जीवकर्तृकत्वसम्भवात्। अण्डसृष्टवृत्तरकालं हि चतुर्मुखसअष्टजीवेषु त्रिवृत्करणप्रकार उपदिश्यते- \"यथा तु खलु सोम्येमास्तिस्त्रो देवताः पुरुषं प्राप्य त्रिवृत् त्रिवृदेकैका भवति तन्मे विजानीहीति\" \"अन्नमशितं त्रेधा विधीयते तस्य यः स्थविष्ठो भागस्तत्पुरीषं भवति यो मध्यमस्तन्मासं योऽणिष्ठस्तन्मनः\" इत्यादिना। तथा पूर्वस्मिन्नपि वाक्ये \"यदग्नेरोहितं रूपं तेजसस्तद्रूपं यच्छुक्लं तदपां यत् कृष्णं तदन्नस्यर\" इत्यादिना चतुर्मुखसृष्टाग्न्यादित्यचर्न्दविद्युत्सु त्रिवृत्करणं श्रूयते \"सेयं देवतेमास्तिस्त्रो देवता अनेन जीवेनात्मनाऽनुप्रविश्य नामरूपे व्याकरोत् तासां त्रिवृतं त्रिवृतमेकैकामकरोत्\" इति।।\nतत्राह - यदुक्त्तमण्डसृष्टयुत्तरकालं चतुर्मुखसृष्टदेवतादिविषयोऽयं \"तासां त्रिवृतं त्रिवृतमेकैकामकरो\"दिति त्रिवृत्करणोपदेश इति, तन्नोपपद्यते \"अन्नमशितं त्रेदाविधीयते\" इत्यत्र मांशमनसोः पुरीषादणुत्वेनाणीयस्त्वेन च व्यपदिष्टयोः कारणानुविदायित्वेनाऽरऽप्यतैजसत्वप्रसङ्गात्, \"आपः पीताः\" इत्यत्रापि मूत्रप्राणयोः स्थविष्ठाणीयसोः पार्थिवत्वतैजसत्वप्रसङ्गाच्च। न चैवमिष्यते; मांसादेर्हि भौमत्वमिष्यते पुरीषवन्मांसमनसी अपि भौमे - पार्थिवे इष्येते \"अन्नमशितं त्रेधा\" इति प्रक्रमात्, यथाशब्दमितरयोश्च इतरयोरपि \"आपः पीतास्तेजो अशित\" मिति पर्याययोर्यथाशब्दं विकारा इष्यन्ते। \"आपः पीतास्त्रेधा विधीयन्ते\" इत्यपामेव त्रेधा परिणामः शब्दात्प्रतीयते; तथा \"तेजोऽशितं त्रेधा विधीयते इत्यपिक तेजस एव त्रेधा परिणामः शब्दात्प्रतीयते; अतः पुरीषमांसमनांसि पृथिवीविकाराः, मूत्रलोहितप्राणाः अव्विकाराः, अस्थिमज्जावाचस्तेजोविकारा इति प्रतिपत्तव्यम्; \"अन्नमयं हि सोम्य मनः, आपोमयः प्राणः तेजोमयी वाक्\" इति वाक्यशेषाविरोधाच्च। अतः तासां त्रिवृतं त्रिवृतमेकैकामकरो\"दित्युक्त्तस्त्रिवृत्करणप्रकारः \"अन्नमशित\"मित्यादिना न प्रदर्श्यते; तथा सति मनः- प्राणवाचां त्रयाणामप्यणीयस्त्वेन तैजसत्वात् \" अन्नमयं हि सोम्य मनः\" इत्यादिर्विरुध्यते। प्रागेव त्रिवृत्कृतानां पृथिव्यादीनां पुरुषं प्राप्तानाम् \"अन्नमशित\"मित्यादिनैकैकस्य त्रेधा परिणाम् उच्यते। अण्डसृष्टेः प्रागेव च तेजोवन्नानां त्रिवृत्करणेन भवितव्यम्, अत्रिवृत्कृतानां तेषां कार्य्यारम्भासामर्थ्यात्। अन्योन्यसंयुक्त्तानामेव हि कार्य्यारम्भसामर्थ्यम्; तदेव च त्रिवृत्करणम्। तथा च स्मर्थ्यते \"नानावीर्य्याः पृथग्भूतास्ततस्ते सहतिं विना। नाशकनुवन्प्रजाः स्त्रष्टुमसमागम्य कृत्स्नशः।। नाशकनुवन्प्रजाः स्त्रष्टुमसमागम्य कृत्स्नशः।। समेत्याऽन्योन्यसंयोगं परस्परसमाश्रयाः। महदाद्या विशेषान्ता ह्यण्डमुत्पादयन्ति ते\" इति। अत एवच \"अनेन जीवेनात्मनाऽनुप्रविश्य नामरूपे व्याकरोत्तासां त्रिवृतं त्रिवृतमेकैकामकरो\" दिति पाठक्रमोऽर्थक्रमेण बाध्यते। अण्डान्तर्वर्त्तिष्वग्न्यादित्यादिषु त्रिवृत्करणप्रदर्शनं श्वेतकेतोः शुश्रूषोरण्डान्तर्वर्तित्वेन; तस्य वहिष्ठवस्तुषु त्रिवृत्करणप्रदर्शनायोगात् त्रिवृत्कृतानां कार्य्येष्वग्न्यादित्यादिषु क्रियते। स्यादेतत् \"अन्नमशितम्, आपः पीताः, तेजोऽशित\"मिति त्रिवृत्कृतानामन्नादीनामेकैकस्य तेजोवन्नात्मकत्वेन त्रिरूपस्य कथमन्नमापस्तेज इत्येकैवरूपेण व्यपदेश उपपद्यते इति; तत्राह -।। 18।।\nवैशेष्यं- विशेषभावः। त्रिवृत्करणेन त्रिरूपेऽप्यककस्मिन्नन्नाद्याधिक्यात्तत्र तत्रान्नादिवादः। द्विरुक्त्तिरध्यायपरिसमाप्तिं द्योतयति।। 19।।\n।। संज्ञामूर्तिक्लृप्त्यधिकरणम्।।"
                            },
                            {
                                "author": "Śrī Rāmānujācārya's Vedāntadīpa",
                                "commentary": "Adhikaraṇa 2.4.8 संज्ञामूर्तिक्लृप्त्यधिकरणम्\nकिं प्रपञ्चव्यष्टिसृष्टिः जीवभूतचतुर्मुखात्, उत तच्छरीरकात्परमात्मन एवेति संशयः । केवलाच्चतुर्मुखादिति पूर्वः पक्षः, अनेन जीवेनात्मनाऽनुप्रविश्य नामरूपे व्याकरवाणीति व्यतिरेकश्रुतेः । जीवस्य परमात्मांशत्वेन व्याकरवाणीत्युत्तमपुरुषनिर्देशोऽपि कथंचिदुपपद्यते । राद्धान्तस्तु - नामरूपे व्याकरवाणि तासां त्रिवृतं त्रिवृतमेकैकां करवाणीति त्रिवृत्करणं कुर्वत एव नामरूपव्याक्रियोपदेशात्परमात्मन एव नामरूपव्याकरणरूपव्यष्टिसृष्टिः । त्रिवृत्करणं तु न चतुर्मुखेन कर्तुं शक्यम्, अण्डसृष्ट्युत्तरकालभावित्वाच्चतुर्मुखोत्पत्तेः, त्रिवृत्कृतैरेव तेजोबन्नैरण्डसृष्टिसंभवाच्च । तदण्डमभवद्धैमं सहस्रांशुसमप्रभम् । तस्मिन् जज्ञे स्वयं ब्रह्मा सर्वलोकपितामहः । इति हि स्मर्यते । नानावीर्याः पृथग्भूतास्ततस्ते संहतिं विना । नाशक्नुवन् प्रजास्स्रष्टुमसमागम्य कृत्स्नशः ॥ समेत्यान्योन्यसंयोगं परस्परसमाश्रयाः । महदादिविशेषान्ता ह्यण्डमुत्पादयन्ति ते ॥ इति च । अतश्चतुर्मुखशरीरकात्परमात्मन एव व्यष्टिसृष्टिः । एवं सति व्याकरवाणीत्युत्तमपुरुषनिर्देशस्समञ्जसः । अनेन जीवेन इति व्यतिरेकनिर्देशोऽपि जीवशरीरकेणात्मना इत्यन्वयात् समञ्जसः । जीवशब्दस्तेजःप्रभृतिशब्दवज्जीवशरीरकब्रह्मवाचीति ह्युक्तम् । अनेन जीवेनात्मनेति सामानाधिकरण्यञ्च मुख्यम्; अनुप्रविश्य नामरूपे व्याकरवाणीति समानकर्तृकत्वनिर्देशश्च । सूत्रार्थस्तु - संज्ञामूर्तिकॢप्तिस्तु - तुशब्दश्शङ्काव्यावृत्त्यर्थः । नामरूपकॢप्तिः परमात्मन एव; कुतः? त्रिवृत्कुर्वत उपदेशात् - त्रिवृत्करणं कुर्वत एव नामरूपव्याकरणोपदेशात् । त्रिवृत्करणं तु परमात्मन एव कर्मेत्युक्तम् ।\nअन्नमशितं त्रेधा विधीयते इत्यादिना चतुर्मुखसृष्टवस्तुषु त्रिवृत्करणप्रकारो ह्युपदिश्यते; अतश्चतुर्मुखेन केवलेन तच्छक्यमित्याशङ्क्याह - मांसादि भौमं यथाशब्दमितरयोश्च तासां त्रिवृतं त्रिवृतमेकैकां करवाणीति निर्दिष्टं त्रिवृत्करणम् अन्नमशितं त्रेधा विधीयते इत्यादिना नोपदिश्यते; तस्य यस्स्थविष्ठो धातुस्तत्पुरीषं यो मध्यमस्तन्मांसं योऽणिष्ठस्तन्मनः इति मांसाद्यपि हि भौममेवोपदिश्यते । अन्नमशितं त्रेधेति प्रक्रमात्, अन्नमयं हि सोम्य मनः इति वाक्यशेषाच्च । तेजोबन्नानां त्रिवृत्करणप्रकारे ह्युपदिश्यमाने मांसमनसोः पुरीषाद्भौमादणीयस्त्वेनाप्यत्वं तैजसत्वं च प्रसज्यते । तथेतरयोरप्यप्तेजः पर्याययोः आपः पीताः तेजोऽशितम् इति त्रयाणां भागानां यथाशब्दमाप्यत्वं तैजसत्वमेवोपदिश्यते । तत्रापि हि आपः पीताः तेजोऽशितमित्युपक्रमः; वाक्यशेषश्च आपोमयः प्राणः, तेजोमयी वाक् इति । प्रागुक्तत्रिवृत्करणप्रकारे हि मूत्रप्राणयोस्स्थविष्ठत्वाणीयस्त्वाभ्यां भौमत्वतैजसत्वप्रसक्तिः । तेजोऽशितमित्यत्रापि पूर्वयोर्भौमत्वाप्यत्वप्रसक्तिः । अतोऽत्र प्रागेव त्रिवृत्कृतस्यान्नादेस्स्वस्यैव त्रेधा परिणाम उपदिश्यते ॥\nप्रागेव त्रिवृत्कृतं चेत् - कथं केवलान्नादिशब्दैरुच्यते इत्यत्राह - वैशेष्यात्तु तद्वादस्तद्वादः ॥ (२-४-१९) वैशेष्यं - विशेषभावः । त्रिवृत्कृतेऽप्येकैकस्मिंस्तत्रतत्रान्नाद्याधिक्यरूपविशेषभावादन्नादिवादः । द्विरुक्तिरध्यायपरिसमाप्तिद्योतनार्था ॥१९॥ इति संज्ञामूर्तिकॢप्त्यधिकरणम् ॥८॥ इति श्रीभगवद्रामानुजविरचिते श्रीवेदान्तदीपे द्वितीयस्याध्यायस्य चतुर्थः पादः ॥४॥ समाप्तश्चाध्यायः ॥२॥"
                            },
                            {
                                "author": "Śrī Rāmānujācārya's Vedāntasāra",
                                "commentary": "Adhikaraṇa 2.4.8 संज्ञामूर्तिक्लृप्त्यधिकरणम्\nदेवादिनामरूपव्यष्टिसृष्टिः चतुर्मुखशरीरकात् परमात्मन एव, न केवलचतुर्मुखात्; \"नामरूपे व्याकरवाणि तासां त्रिवृतं त्रिवृतमेकैकां करवाणि\" इति त्रिवृत्करणं कुर्वतो नामरूपव्याकरणोपदेशात् । त्रिवृत्करणं तु केवलचतुर्मुखस्य न संभवति, त्रिवृत्कृतैस्तेजोबन्नैरण्डमुत्पाद्य पश्चाच्चतुर्मुखसृष्टिः, \"तदण्डमभवद्धैमम् .. तस्मिञ्जज्ञे स्वयं ब्रह्मा\" इत्यादिस्मृतेः ॥१७॥\nअन्नमशितं त्रेधा विधीयते इत्यत्र प्रागुक्तत्रिवृत्करणादर्थान्तरभूतः अण्डान्तर्वर्तिपुरुषभुक्तान्नादीनां परिणामप्रकार उच्यते । अन्यथा मांसमनसोः पुरीषादणीयस्त्वेनाप्यत्वतैजसत्वप्रसक्तिः । तथा सति \"अन्नमशितं त्रेधा\" इति भूमेरेव त्रिधात्वोपक्रमः, \"अन्नमयं हि सोम्य मनः\" इति मनसो भौमत्वं च विरुध्यते । तथेतरयोः अप्तेजसोः त्रैविध्यं विरुध्यते । तदिदमाह - मांसादिभौमं यथा शब्दमितरयोश्च इति । पुरीषवन्मांसमनसी अपि भौमे इतीहोच्यते । तथा मूत्रवल्लोहितप्राणावप्याप्यौ । तथा अस्थिवन्मज्जावाचौ तैजसे॥१८॥\nपूर्वमेव त्रिवृत्कृतं चेत्, त्र्यात्मकं वस्तु कथमन्नमापस्तेज इत्युच्यत इत्यत्राह - २८७। वैशेष्यात्तु तद्वादस्तद्वादः ॥ अन्नादिभूयस्त्वेन वैशेष्यादन्नादिवादः ॥१९॥ इति संज्ञामूर्तिकॢप्त्यधिकरणम् ॥ इति श्रीभगवद्रामानुजविरचिते श्रीवेदान्तसारे द्वितीयस्याध्यायस्य चतुर्थः पादः । समाप्तश्चाध्यायः ॥"
                            }
                        ]
                    }
                ]
            }
        ]
    }
}